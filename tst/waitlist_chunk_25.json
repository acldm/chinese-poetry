[
  {
    "source_file": "poet.song.20000.json",
    "title": "寄澶州孫司理",
    "author": "祖無擇",
    "paragraphs": [
      "明道二年同夏課，四人兩舉盡登科。",
      "孤寒惟子辛勤甚，虛薄伊余忝竊多。",
      "宦路驅馳今各自，名場出處舊相過。",
      "感今懷舊無憀頼，不覺臨風發浩歌。"
    ],
    "added_time": "2026-01-02 18:52:26"
  },
  {
    "source_file": "poet.song.190000.json",
    "title": "挹仙亭",
    "author": "真德秀",
    "paragraphs": [
      "漢宮葦篋兒呱呱，濟南梓柱陰扶疏。",
      "富平家人正愉樂，安昌帝師工獻諛。",
      "子真東南一尉耳，黄綬凄凉百僚底。",
      "手持短疏叩天閽，義激丹衷淚橫眥。",
      "翩然一朝徑拂衣，愛君無路空依依。",
      "人傳九江已仙去，吳門再見是邪非。",
      "神仙茫茫那可測，上帝從來賞忠直。",
      "天上果有驂鸞人，合領群真朝北極。",
      "自從舉手謝世間，千年白鶴何時還。",
      "玉簫聲斷杉檜冷，祇餘丹竈留空山。",
      "谷口之孫古膚使，亭斸青冥挹仙袂。",
      "耿耿應懷貫日忠，飄飄豈羨凌雲氣。",
      "我來快讀華星篇，清徹毛骨風泠然。",
      "何當結茅最高頂，一榻容我分雲煙。"
    ],
    "added_time": "2026-01-02 18:52:34"
  },
  {
    "source_file": "poet.song.166000.json",
    "title": "明叔今日不過書齋",
    "author": "趙蕃",
    "paragraphs": [
      "竹屋深深晝亦陰，病多無復短長吟。",
      "三年肯住見君意，一日不來關我心。",
      "蟬噪未知秋日晚，雀投如識故枝深。",
      "殘書亂帙慷能整，倚頼殘樽尚可斟。"
    ],
    "added_time": "2026-01-02 18:53:09"
  },
  {
    "source_file": "poet.song.234000.json",
    "title": "白蓮",
    "author": "楊公遠",
    "paragraphs": [
      "橫塘清淺藕花開，綽約冰姿絕點埃。",
      "雨過渾疑湯餠試，風生却訝玉山頹。",
      "未經太液承恩去，先向東林結社來。",
      "銓次羣芳須第一，妖紅麗紫盡輿臺。"
    ],
    "added_time": "2026-01-02 18:53:24"
  },
  {
    "source_file": "poet.song.128000.json",
    "title": "懷成都十韵",
    "author": "陸游",
    "paragraphs": [
      "放翁五十猶豪縱，錦城一覺繁華夢。",
      "竹葉春醪碧玉壺，桃花駿馬青絲鞚。",
      "鬭雞南市各分朋，射雉西郊常命中。",
      "壯士臂立緑絛鷹，佳人袍畫金泥鳯。",
      "椽燭那知夜漏殘，銀貂不管晨霜重。",
      "一梢紅破海棠回，數蘂香新早梅動。",
      "酒徒詩社朝暮忙，日月匆匆迭賓送。",
      "浮世堪驚老已成，虚名自笑今何用。",
      "歸來山舍萬事空，卧聽糟床酒鳴瓮。",
      "北窗風雨耿青燈，舊遊欲說無人共。"
    ],
    "added_time": "2026-01-02 18:53:39"
  },
  {
    "source_file": "poet.song.128000.json",
    "title": "湖村秋曉",
    "author": "陸游",
    "paragraphs": [
      "劍閣秦山不計年，却尋剡曲故依然。",
      "盡收事業漁舟裏，全付光陰酒榼邊。",
      "平野曉聞孤唳鶴，澄湖秋浸四垂天。",
      "九關虎豹君休問，已向人間得地仙。"
    ],
    "added_time": "2026-01-02 18:53:39"
  },
  {
    "source_file": "poet.song.116000.json",
    "title": "楊承父與予同在別試所聊戲之奉簡",
    "author": "晁公遡",
    "paragraphs": [
      "近時文章衰，淺陋亦可憐。",
      "走趨王公門，書記爭翩翩。",
      "開讀令人慙，語吃意莫宣。",
      "今晨忽驚喜，贈我手一編。",
      "筆端吐虹霓，直上欲干天。",
      "樊南甲乙中，乃有猗那篇。",
      "如聽正始音，復回元祐年。",
      "借問安能爾，氣剛得其全。",
      "用爲良有司，吾實無間然。",
      "要知取士公，考閲外已傳。",
      "何由置漢朝，直柄遂當權。",
      "伏閣日論事，不減陽城賢。"
    ],
    "added_time": "2026-01-02 18:54:21"
  },
  {
    "source_file": "poet.song.23000.json",
    "title": "十三日出趙園觀花",
    "author": "蔡襄",
    "paragraphs": [
      "水際開花千萬窠，初鶑時逐麗人歌。",
      "欲知太守行春樂，只向東城得最多。"
    ],
    "added_time": "2026-01-02 18:54:32"
  },
  {
    "source_file": "poet.song.224000.json",
    "title": "花下聞鶑",
    "author": "姚勉",
    "paragraphs": [
      "吹花不起午風輕，懶絮閒絲颺暖晴。",
      "詩料滿前收不盡，海棠花下又聞鶑。"
    ],
    "added_time": "2026-01-02 18:54:51"
  },
  {
    "source_file": "poet.song.235000.json",
    "title": "連日曉行就車擁衾不得卧",
    "author": "汪夢斗",
    "paragraphs": [
      "處處風吹碧草生，流星時渡絳河明。",
      "上車却欲補殘睡，無數樹陰啼亂鶑。"
    ],
    "added_time": "2026-01-02 18:55:08"
  },
  {
    "source_file": "poet.song.210000.json",
    "title": "廣曾敬仲",
    "author": "王柏",
    "paragraphs": [
      "功名須少年，老大意終懶。",
      "學問本無窮，青春嗟有限。",
      "用處不需多，雲霄路坦坦。",
      "賈生正英銳，郎潛自羞赧。",
      "文字浩如山，奏功五寸管。",
      "達者未必長，窮者未所短。",
      "人生窮達各有時，脩爲在我當自反。",
      "螢桉尚研摩，况有五花館。",
      "當年驕惰氣，猶頼世情剗。",
      "只有學道心，歉然不自滿。",
      "庭外槐花任爾黄，達人高視供一莞。"
    ],
    "added_time": "2026-01-02 18:55:18"
  },
  {
    "source_file": "poet.song.130000.json",
    "title": "簡譚德稱監丞",
    "author": "陸游",
    "paragraphs": [
      "廣都江上送舟行，泪灑春風别少城。",
      "冉冉幾經新歲律，依依猶有舊交情。",
      "塵冠當挂彈何用，革带頻移瘦自驚。",
      "剩欲約公風雨夜，一燈相對話平生。"
    ],
    "added_time": "2026-01-02 18:55:31"
  },
  {
    "source_file": "poet.song.130000.json",
    "title": "致齋監中夜與同官縱談鬼神效宛陵先生體",
    "author": "陸游",
    "paragraphs": [
      "五客圍一爐，夜語窮幻怪。",
      "或誇雷可斫，或笑鬼可賣。",
      "或陳混沌初，或及世界壊。",
      "或言修羅戰，百萬起睚眦。",
      "餘談恣搜抉，所出雜細大。",
      "風雲墮皮幘，幽坎窺鐵械。",
      "群號起古聚，孤泣出空廨。",
      "妖孤冠髑髏，掩袂弄姿態。",
      "空轊伏逸囚，夜半出竊嘬。",
      "雖云多聞益，頗犯綺語戒。",
      "不如姑置之，投枕休困憊。",
      "明當掛祠衣，僕僕愁亟拜。"
    ],
    "added_time": "2026-01-02 18:55:31"
  },
  {
    "source_file": "poet.song.130000.json",
    "title": "夜歸",
    "author": "陸游",
    "paragraphs": [
      "飲酒不盡觴，觀棋不竟局。",
      "索馬踏街鼓，仰視月挂木。",
      "疾馳沿河隄，不記幾坊曲。",
      "到家四鄰寂，往往睡已熟。",
      "天香餘裊裊，佛燈猶煜煜。",
      "中庭雖一席，緩步意亦足。",
      "寒犬吠荆籬，棲鵲起樷竹。",
      "市聲從北来，始覺非林谷。",
      "却尋西窗書，開卷剪殘燭。",
      "官閑居更遠，一笑謝羈束。"
    ],
    "added_time": "2026-01-02 18:55:31"
  },
  {
    "source_file": "poet.song.212000.json",
    "title": "上鶴山作圖書所扁",
    "author": "方岳",
    "paragraphs": [
      "我本耕田夫，識字略可數。",
      "誰令半窗燈，奪此一犁雨。",
      "明經爲青紫，無乃以書賈。",
      "晚知事大謬，於學竟何補。",
      "歸來抱遺經，頗欲窺門戶。",
      "忍饑堪丹鉛，環坐書作堵。",
      "時或躋唐虞，身親到鄒魯。",
      "吾方忘吾貧，三徑蓬藋拄。",
      "獨慙鶴山翁，健筆照衡宇。",
      "赤手盤蛟蛇，今已泉下土。",
      "連雲甲第多，未必快此覩。",
      "乃知癡書人，差勝守錢虜。"
    ],
    "added_time": "2026-01-02 18:55:34"
  },
  {
    "source_file": "poet.song.166000.json",
    "title": "次韻陳縣丞謝送筍",
    "author": "趙蕃",
    "paragraphs": [
      "官曹常恐廢書勳，頼是相看有竹君。",
      "送筍但知修歲例，辱詩還喜繼前聞。",
      "饞涎肯爲口腹計，幽處要期風月分。",
      "我事且然成忤俗，奈何君復露奇文。"
    ],
    "added_time": "2026-01-02 18:55:39"
  },
  {
    "source_file": "poet.song.31000.json",
    "title": "寄蔡氏女子二首  其一",
    "author": "王安石",
    "paragraphs": [
      "建業東郭，望城西堠。",
      "千嶂承宇，百泉繞霤。",
      "青遥遥兮纚屬，綠宛宛兮橫逗。",
      "積李兮縞夜，崇桃兮炫晝。",
      "蘭馥兮衆植，竹娟兮常茂。",
      "柳蔫綿兮含姿，松偃蹇兮獻秀。",
      "鳥跂兮下上，魚跳兮左右。",
      "顧我兮適我，有斑兮伏獸。",
      "感時物兮念汝，遲汝歸兮携幼。"
    ],
    "added_time": "2026-01-02 18:56:04"
  },
  {
    "source_file": "poet.song.31000.json",
    "title": "寄蔡氏女子二首  其二",
    "author": "王安石",
    "paragraphs": [
      "我營兮北渚，有懷兮歸女。",
      "石梁兮以苫蓋，綠陰陰兮承宇。",
      "仰有桂兮俯有蘭，嗟汝歸兮路豈難。",
      "望超然之白雲，臨清流而長嘆。"
    ],
    "added_time": "2026-01-02 18:56:04"
  },
  {
    "source_file": "poet.song.31000.json",
    "title": "夢黄吉甫",
    "author": "王安石",
    "paragraphs": [
      "夢傳失之妄，晝冀見而想。",
      "豈伊不可懷，而使我心往。",
      "山林老顛眴，數日占黄壤。",
      "舟輿來何遲，北望屢戃怳。",
      "西城薺花時，落魄隨兩槳。",
      "歲晚洲渚浄，水消煙渺莽。",
      "躊躕壁上字，期我無乃{辶壬}。"
    ],
    "added_time": "2026-01-02 18:56:04"
  },
  {
    "source_file": "poet.song.31000.json",
    "title": "遊土山示蔡天啟秘校",
    "author": "王安石",
    "paragraphs": [
      "定林瞰土山，近乃在眉睫。",
      "誰謂秦淮廣，正可藏一艓。",
      "朝予欲獨往，扶憊强登涉。",
      "蔡侯聞之喜，喜色見兩頰。",
      "呼鞍追我馬，亦以兩黥挾。",
      "斂書付衣囊，裹飯隨藥笈。",
      "翛翛阿蘭若，土木老山脅。",
      "鼓鍾卧空曠，簨簴雕捷業。",
      "升堂廓無主，考擊誰敢輒。",
      "坡陀謝公冢，藏槨久穿劫。",
      "百金買酒地，野老今行饁。",
      "緬懷起東山，勝踐比稠疊。",
      "於時國累卵，楚夏血常喋。",
      "外實備艱梗，中仍費調燮。",
      "公能覺如夢，自喻一蝴蝶。",
      "桓溫適自斃，苻堅方天厭。",
      "且可緩九錫，寧當快一捷。",
      "彼哉斗筲人，得喪易矜怯。",
      "妄言屐齒折，吾欲刊史牒。",
      "傷心新城埭，歸意終難愜。",
      "漂摇五城舟，尚想浮河檝。",
      "千秋隴東月，長照西州堞。",
      "豈無華屋處，亦捉蒲葵箑。",
      "碎金諒可惜，零落隨秋葉。",
      "好事所傳玩，空殘法書帖。",
      "清談眇不嗣，陳迹怳如接。",
      "東陽故侯孫，少小同鼓篋。",
      "一官初嶺海，仰視飛鳶跕。",
      "窮歸放款段，高卧停遠蹀。",
      "牽襟肘即見，著帽耳纔擪。",
      "數椽危敗屋，爲我炊陳浥。",
      "雖無膏污鼎，尚有羹濡筴。",
      "縱言及平生，相視開笑靨。",
      "邯鄲枕上事，且飲且田獵。",
      "或昏眠委翳，或妄走超躐。",
      "或叫號而寤，或哭泣而魘。",
      "幸哉同聖時，田里老安帖。",
      "易牛以寶劍，擊壤勝彈鋏。",
      "追憐衰晉末，此土方岌業。",
      "强偷須臾樂，撫事終愁惵。",
      "予雖天戮民，有械無接摺。",
      "翁今貧而靜，內熱非復葉。",
      "予衰極今歲，儻與雞夢協。",
      "委蛻亦何恨，吾兒已長鬣。",
      "翁雖齒長我，未見白可鑷。",
      "祝翁尚難老，生理歸善攝。",
      "久留畏年少，譏我兩呫囁。",
      "束火扶路還，宵明狐兔懾。",
      "蔡侯雄俊士，心憭形亦諜。",
      "異時能飛鞚，快若五陵俠。",
      "胡爲阡陌間，踠足僅相躡。",
      "諒欲交轡語，呿予不能嗋。"
    ],
    "added_time": "2026-01-02 18:56:04"
  },
  {
    "source_file": "poet.song.31000.json",
    "title": "再用前韵寄蔡天啟",
    "author": "王安石",
    "paragraphs": [
      "蔡侯東方來，取友無所挾。",
      "翛翛一囊衣，偶以一書笈。",
      "定林朝自炊，有匕或無筴。",
      "時時羹藜藿，鑊大苦難燮。",
      "驕頑遂敢侮，有甚觀駢脅。",
      "澹然山谷中，變色未嘗輒。",
      "始見類欺魄，寒暄粗酬接。",
      "從容與之語，爛漫無不涉。",
      "奇經可治疾，秘祝可解魘。",
      "巫醫之所知，瞽史之所業。",
      "載車必百兩，獨以方寸攝。",
      "微言歸易悟，疾若髭赴鑷。",
      "天機信卓越，學等何足躐。",
      "縱談及既往，每與唐許協。",
      "揚雄尚漢儒，韓愈真秦俠。",
      "好大人謂狂，知微乃如諜。",
      "惟初造文字，人惑鬼愁懾。",
      "秦愚既改罪，新眊仍易疊。",
      "六書遂失指，隸草矜敏捷。",
      "誰珍壇山刻，共賞蘭亭帖。",
      "東京一祭酒，收拾偶予愜。",
      "少嘗妄思索，老懶因退怯。",
      "侯方習篆籀，寸管靜嘗擪。",
      "深原道德意，助我耕且獵。",
      "昔功恐唐捐，異味今得饁。",
      "京口媚學子，追師嘗劫劫。",
      "陸贏淮汴糧，水僦湖海艓。",
      "遠求而近遺，如目不見睫。",
      "僞鳳易悅楚，真龍反驚葉。",
      "聞予再三歎，往往心不厭。",
      "或自逸而走，或呿而不嗋。",
      "或嗤元郎漫，或訾白翁囁。",
      "鑠金徒欲消，韞玉豈愁浥。",
      "賢愚有定分，咄汝無喋喋。",
      "跨鞍隨我遊，曳屣聯我跕。",
      "照泉挹清泚，跂石緣嵬嶪。",
      "東陂數鯈魚，西崦追蛺蝶。",
      "翳林窺摶黍，藉草聽批頰。",
      "黄尋遠蓮鬚，紅閱鄰杏靨。",
      "荏苒光景流，楊園忽無葉。",
      "扶痾歸未久，吾見喜寧帖。",
      "褰裳告我去，祿仕當隨牒。",
      "蕭晨秣款段，歸騎得追躡。",
      "謂言循東路，復出西城堞。",
      "行矣忍羈旅，無魚勿彈鋏。",
      "天閑久索驥，駿足方騰蹀。",
      "長驅勿驕矜，小踠亦勿惵。",
      "鵬飛九萬里，勿借風一箑。",
      "溟波浩難窮，勉自養鱗鬣。",
      "爵祿實天械，功名爲接摺。",
      "寧能復與我，摇漾秦淮檝。",
      "附書勿辭頻，隔歲期滿篋。"
    ],
    "added_time": "2026-01-02 18:56:04"
  },
  {
    "source_file": "poet.song.180000.json",
    "title": "臨安長官趙兩山約觀將軍木石鏡玲瓏水浄土寺  其一",
    "author": "釋居簡",
    "paragraphs": [
      "逐鹿區區百戰酣，道邊誰掩大夫慙。",
      "錦山錦野幽尋地，獨對將軍憶召南。"
    ],
    "added_time": "2026-01-02 18:56:17"
  },
  {
    "source_file": "poet.song.41000.json",
    "title": "塞上",
    "author": "韋驤",
    "paragraphs": [
      "塞草游駒犢，邊城夜不關。",
      "健兒心亦禮，老将沒於閒。",
      "豈見兵符走，唯聞象貢還。",
      "從兹徐勣比，不得冢前山。"
    ],
    "added_time": "2026-01-02 18:56:20"
  },
  {
    "source_file": "poet.song.21000.json",
    "title": "自問二首  其一",
    "author": "邵雍",
    "paragraphs": [
      "因甚年來可作詩，柰何人老又春歸。",
      "流鶑不忍花離披，啼到黄昏猶自啼。"
    ],
    "added_time": "2026-01-02 18:56:53"
  },
  {
    "source_file": "poet.song.21000.json",
    "title": "自問二首  其二",
    "author": "邵雍",
    "paragraphs": [
      "年來因甚可吟詩，桃李無言鶑有辭。",
      "啼到黄昏猶自啼，柰何人老又春歸。"
    ],
    "added_time": "2026-01-02 18:56:53"
  },
  {
    "source_file": "poet.song.39000.json",
    "title": "偶感",
    "author": "王令",
    "paragraphs": [
      "壮志老来退，窮愁無易攻。",
      "風雲詩氣焰，天地醉心胸。",
      "午枕著不覺，晝門關更慵。",
      "由来自疏拙，底處不相容。"
    ],
    "added_time": "2026-01-02 18:57:13"
  },
  {
    "source_file": "poet.song.114000.json",
    "title": "送江簿歸括蒼",
    "author": "吳芾",
    "paragraphs": [
      "羈懷索寞苦難禁，頼有良朋與盍簪。",
      "同志自憐今日少，知心誰復似君深。",
      "哦詩喜得江天句，把酒愁分歲暮襟。",
      "莫戀故山乖素約，春來準擬共登臨。"
    ],
    "added_time": "2026-01-02 18:57:43"
  },
  {
    "source_file": "poet.song.235000.json",
    "title": "端午",
    "author": "汪夢斗",
    "paragraphs": [
      "辜負昌陽酒一盃，異鄉節物苦相催。",
      "榴花未見已夏半，梅子空黄無雨來。",
      "下士蜀皇不復産，愛君屈子有餘哀。",
      "江南儘自多魚米，好趁凉風及早回。"
    ],
    "added_time": "2026-01-02 18:57:43"
  },
  {
    "source_file": "poet.song.42000.json",
    "title": "琅琊行",
    "author": "郭祥正",
    "paragraphs": [
      "琅琊異他山，坡陀晦諸峰。",
      "惟有山下水，其源與天通。",
      "尋源見樓閣，鴛瓦青重重。",
      "寶鏡遞華燈，空巖散疏鐘。",
      "薫成香積界，回首非塵籠。",
      "陽冰俗篆未足數，禹偁八詠元無功。",
      "我來獨酌惜已晚，醉倒不見歐陽公。",
      "摩挲蒼崖讀舊記，誰掣玉索纒蛟龍。",
      "不憂石泐解磨滅，斯文自與元氣同。",
      "徘徊落日跨馬去，老松爲我搖悲風。"
    ],
    "added_time": "2026-01-02 18:57:59"
  },
  {
    "source_file": "poet.song.212000.json",
    "title": "清明",
    "author": "方岳",
    "paragraphs": [
      "何哉清明乃爾愁，雨聲中間花事休。",
      "一春留春不肯住，况無酒與春相酬。",
      "牆頭筍已吹成竹，奪我齋厨蒼玉束。",
      "滿牀書卷爲不平，亦怨秋崖長負腹。"
    ],
    "added_time": "2026-01-02 18:58:06"
  },
  {
    "source_file": "poet.song.30000.json",
    "title": "寄題徐郎中鄱陽高居望雲臺",
    "author": "蘇頌",
    "paragraphs": [
      "子牟在江海，心存魏闕下。",
      "君居雖遠方，不忘朝廷者。",
      "築室負郊郭，虛堂連廣厦。",
      "浮梁江湖間，風物最蕭灑。",
      "官罷得優閒，一到休車馬。",
      "開軒命賓客，棋壺雜觴斝。",
      "園亭助登覽，山川入騷雅。",
      "霄漢不可跂，惓惓誰能捨。",
      "目睇西北雲，丹成此傾瀉。",
      "出還擁旌旟，歸復傲林野。",
      "真得吏隠趣，豈累榮名假。",
      "宦遊羈紲中，適意如君寡。"
    ],
    "added_time": "2026-01-02 18:58:10"
  },
  {
    "source_file": "poet.song.30000.json",
    "title": "石縫泉清輕而甘滑傳聞有年矣前此數欲疏引入州治久不克就予至則命工人尋舊迹相地架竹旬月而水懸聽事又析一支以給中堂一支以入西閤其下流則釃出外廡往來取汲人以爲利因抒長篇以紀其功云",
    "author": "蘇頌",
    "paragraphs": [
      "峨峨鳳凰山，有泉出其腋。",
      "初微才濫觴，漸大乃穿石。",
      "靈苗蔭荼檟，寶氣近金錫。",
      "毖彼淵源長，茲惟雲霧液。",
      "人傳煮茗奇，味與中泠敵。",
      "陸生不到此，云誰能賞識。",
      "牙城據岡巒，舊井皆滷瀉。",
      "先時屬經營，曾未致點滴。",
      "及此川谷盈，空爲畎澮積。",
      "我昨尋勝遊，偶見爲心惻。",
      "料工度山原，舉步過門戟。",
      "水道茲可行，面勢正相直。",
      "剪裁竹千竿，接聯筧萬尺。",
      "派別起中阿，架空逾下稷。",
      "不及浹旬間，已到堂皇側。",
      "吐溜始涓涓，循除俄㶁㶁。",
      "盈科殊未止，過顙非用激。",
      "公堂及燕寢，股引各疏脈。",
      "何期南澗流，近在使君宅。",
      "日用助烹爨，歲儲供醴醳。",
      "冬春雖暫竭，秋夏多餘瀝。",
      "一支出橫廊，通衢見勿幕。",
      "衆器競挹𣂏，萬口得盥滌。",
      "無愧抱甕人，幸寬挈壺役。",
      "嘗聞武林都，素號蓬瀛國。",
      "非才叨長臨，愒日苦諠劇。",
      "湖山空在望，車馬難屢歷。",
      "阻聽潺湲聲，謾憐蒼翠色。",
      "自得飛泉來，頓覺煩襟釋。",
      "常時兩衙退，暫憩一軒息。",
      "環流隨啟處，玉音聞几席。",
      "塵土汨以消，形容清可覿。",
      "誰知簿領中，有此山林適。",
      "若非仕江鄉，何由見奇迹。",
      "智者必樂水，君子以觀德。",
      "豈徒狎而玩，寧嗟渫不食。",
      "良嘉上善功，所至爲利澤。",
      "茲泉雖未大，其用已爲益。",
      "猶有膏潤資，更期釃導力。",
      "來哲倘不遺，庶幾成遠績。"
    ],
    "added_time": "2026-01-02 18:58:10"
  },
  {
    "source_file": "poet.song.30000.json",
    "title": "次韵蔣穎叔金部遊介亭望湖山二十四韵",
    "author": "蘇頌",
    "paragraphs": [
      "我昨來餘杭，孟陬值杓建。",
      "春色正融怡，皇華紆睠眄。",
      "言此佳山水，巧麗極怪變。",
      "有如畫屏風，羅列圍四面。",
      "城南古浮圖，又爲一郡冠。",
      "聯驅松徑中，信步蒼崖畔。",
      "莓苔粘履屐，虬枝拂簪弁。",
      "縱覽識高深，顧慕增詫嘆。",
      "心迷真賞奇，意覺旅遊倦。",
      "物色雖難窮，指注亦粗遍。",
      "樓臺鬰相望，無異挂盤線。",
      "向非適幽遐，何由盡聞見。",
      "惟昔吳越君，塔廟務華煥。",
      "依山鎸大像，疊石累高岸。",
      "經構無已時，貲費豈復算。",
      "較其輿地中，佛寺占過半。",
      "榮華一朝盡，金石空殘片。",
      "款識刻猶存，排衙行不亂。",
      "虛亭復增修，郡府餘壯觀。",
      "故人柏臺彥，早歲歷監殿。",
      "自從交臂來，幾回傷聚散。",
      "聲光日以高，使節復頻換。",
      "江湖偶追陪，旬浹停車傳。",
      "更有山林期，茲焉適予願。"
    ],
    "added_time": "2026-01-02 18:58:10"
  },
  {
    "source_file": "poet.song.41000.json",
    "title": "汴上榆柳",
    "author": "韋驤",
    "paragraphs": [
      "栽培芟治責官曹，官牒書爲第一勞。",
      "擢幹不知多少樹，施功唯繫萬千艘。",
      "斧斤畏法誰能近，雨露流恩氣轉豪。",
      "今歲河堤新决壞，森然安用拂雲高。"
    ],
    "added_time": "2026-01-02 18:58:23"
  },
  {
    "source_file": "poet.song.104000.json",
    "title": "夏日雨霽郊行次韵劉春卿",
    "author": "王之道",
    "paragraphs": [
      "皇天久不雨，既雨晴亦好。",
      "食已得從容，偕行石城道。",
      "桑麻光似潑，山林淨如澡。",
      "蒼苔長綠髮，嫩竹揺翠葆。",
      "離離實攅椅，蔌蔌花褪棗。",
      "風梢水中蒲，烟葉湖外草。",
      "新秧良可喜，勃然見興槁。",
      "老農競耘耔，出作恨不早。",
      "誰家列午餉，蔬筍雜鮮薧。",
      "田頭立婦子，柳下坐翁媪。",
      "寧能擇豐甘，放筯等一掃。",
      "旁觀猶快意，想見慰傾倒。",
      "嗟予少力穯，自取宦遊惱。",
      "何當賦歸來，鬚髪已華皓。"
    ],
    "added_time": "2026-01-02 18:58:37"
  },
  {
    "source_file": "poet.song.139000.json",
    "title": "謝丁端叔直閣惠永嘉髹研句容香鬲",
    "author": "楊萬里",
    "paragraphs": [
      "元珍先生茁雲孫，雪竹有節豹有文。",
      "染雲作句本天巧，鏤冰生花無手痕。",
      "鵷鷺行邊舊聯翼，天祿閣中今獨直。",
      "半竿淮水將渠歸，一笑荆溪豈人力。",
      "贈我阿泓非姓陶，木家居士漆園曹。",
      "急呼陳玄導黑水，花暈千層吹海濤。",
      "句容銅山擣金屑，幻出羽淵三足鼈。",
      "兩耳踰肩一腹皤，解吐黄雲香刮骨。",
      "雙珍投贈感故人，秃翁有筆今無神。",
      "杯水博詩元不直，醤瓿覆却那作嗔。",
      "阿泓處分蛛絲裹，延置銅君居上坐。",
      "煮茶剝芡對爐薰，遮莫白駒隙中過。"
    ],
    "added_time": "2026-01-02 18:59:07"
  },
  {
    "source_file": "poet.song.152000.json",
    "title": "嘉泰二年歲在壬戌正月八日携家還里幕中諸友遠來餞別同遊乳洞遂爲終日之款因成古風一章",
    "author": "王正功",
    "paragraphs": [
      "乳穴佳名久欣慕，茲遊直與心期副。",
      "今朝蕭散七枝筇，衰遲未覺躋攀苦。",
      "湘南懸想碧雲橫，桂嶺遥瞻烟靄暮。",
      "招提鐘磬出幽深，村疃牛羊自來去。",
      "忽聞流水響潺潺，漸覩巖扃隔烟霧。",
      "山蹊躡履亂崎嶔，翠壁題名雜新故。",
      "乍暌朱墨略官箴，稍覺追隨劇幽趣。",
      "絕知官裏少夷途，始信閑中無窘步。",
      "人生如此信可樂，誰向康莊塞歸路。",
      "共醉生前有限盃，澆我胸中今與古。",
      "早知富貴如浮雲，三歎歸田不能賦。"
    ],
    "added_time": "2026-01-02 18:59:35"
  },
  {
    "source_file": "poet.song.33000.json",
    "title": "慈聖光獻皇后挽辭二首  其一",
    "author": "王安石",
    "paragraphs": [
      "國頼姜任盛，門歸馬鄧高。",
      "關雎求窈窕，卷耳念勤勞。",
      "聖淑才難擬，休明運繼遭。",
      "岡原今獻卜，帷扆正攀號。"
    ],
    "added_time": "2026-01-02 19:00:07"
  },
  {
    "source_file": "poet.song.33000.json",
    "title": "正肅吳公挽辭三首  其一",
    "author": "王安石",
    "paragraphs": [
      "從容邊塞議，慷慨廟堂爭。",
      "曲突非無驗，方穿有不行。",
      "搢紳終倚頼，贈襚極哀榮。",
      "豈慕公孫貴，平生學董生。"
    ],
    "added_time": "2026-01-02 19:00:07"
  },
  {
    "source_file": "poet.song.246000.json",
    "title": "題高房山寫山村圖卷",
    "author": "仇遠",
    "paragraphs": [
      "我家仇山陽，昔有數椽屋。",
      "誤落塵市間，讀書學干祿。",
      "井枯竈烟絕，况復問松菊。",
      "如此五十年，一出不可復。",
      "高侯丘壑胸，知我志幽獨。",
      "爲寫隠居圖，寒溪入空谷。",
      "蒼石壓危構，白雲養喬木。",
      "向來仇池夢，歷歷在我目。",
      "何哉草堂資，政爾飯不足。",
      "視我舌尚存，吾居有時卜。"
    ],
    "added_time": "2026-01-02 19:00:08"
  },
  {
    "source_file": "poet.song.164000.json",
    "title": "自溧陽達上塘官河舟屢行矣不能盡名其所經偶書小韻",
    "author": "趙蕃",
    "paragraphs": [
      "平生溧陽船，白首凡幾遭。",
      "宜其登覽地，靡復應接勞。",
      "吳流亂如带，吳岫冗若毛。",
      "吳人闕共載，吳語聞空嘈。",
      "雖云面目熟，竟爾名字逃。",
      "冬常置雨雪，春復衝波濤。",
      "茲行又累日，逆風苦悲號。",
      "曾微咫尺帆，頗費千萬篙。",
      "一以付累句，再焉茲薄醪。",
      "詩書陶靖節，相馬九方皋。"
    ],
    "added_time": "2026-01-02 19:01:17"
  },
  {
    "source_file": "poet.song.129000.json",
    "title": "初夏同桑甥世昌過鄰家",
    "author": "陸游",
    "paragraphs": [
      "空谷舊生涯，蕭條只自嗟。",
      "妻饞嗔護筍，兒病失澆花。",
      "赤米老能飽，濁醪貧可賖。",
      "徴科幸差簡，扶杖過鄰家。"
    ],
    "added_time": "2026-01-02 19:01:22"
  },
  {
    "source_file": "poet.song.104000.json",
    "title": "聞蟬和彦時兄",
    "author": "王之道",
    "paragraphs": [
      "浮光我家尉，近處惟高安。",
      "嘗欲爲親擇，敢作非意干。",
      "憶昔從東來，飛雪凌羈單。",
      "青春不可挽，明月裁齊紈。",
      "三釡竟何地，一囊今屢殚。",
      "我有醉翁吟，試從徽外彈。",
      "古人骨已朽，知音果哉難。",
      "攣拳抱枝蟬，未露先號寒。",
      "緬想江南山，瓊梳碧成攅。",
      "僧窗開南薫，俯仰天地寛。",
      "詩成有佳句，往往勝得官。"
    ],
    "added_time": "2026-01-02 19:01:32"
  },
  {
    "source_file": "poet.song.189000.json",
    "title": "謹和老人春行",
    "author": "洪咨夔",
    "paragraphs": [
      "抗疏明時效伏伽，一歸七度試春紗。",
      "柔風綠遍庭前草，細雨紅催陌上花。",
      "惠遠買來猶濁酒，趙州喫去只粗茶。",
      "回頭恰恰鶑啼處，黄四娘今尚有家。"
    ],
    "added_time": "2026-01-02 19:01:40"
  },
  {
    "source_file": "poet.song.202000.json",
    "title": "題定武蘭亭副本",
    "author": "何基",
    "paragraphs": [
      "文皇命殉昭陵土，蘭亭神蹟埋千古。",
      "率更搨本勒堅珉，鹽帝歸裝留定武。",
      "薛家翻刻愚貴游，舊本和龕歸御府。",
      "烟塵橫空飛渡河，中原荆棘交豹虎。",
      "維揚蒼蒞駕南轅，百年文物不堪補。",
      "紛紛好事競新摹，傾敧醜俗亡遺矩。",
      "如今薛本亦罕見，髤𬴧典型猶媚嫵。",
      "清歡盛會何足傳，右軍他帖以千數。",
      "託言此筆不可再，慨然陳迹興懷語。",
      "今昔相視無已時，手掩塵編對秋雨。"
    ],
    "added_time": "2026-01-02 19:02:22"
  },
  {
    "source_file": "poet.song.20000.json",
    "title": "書懷寄呈萊州張學士",
    "author": "祖無擇",
    "paragraphs": [
      "從作東齊吏，經年寡往來。",
      "朱泉顔隨日減，青眼爲山開。",
      "學政慙能政，論材信不材。",
      "何人慰孤寂，知己在蓬萊。"
    ],
    "added_time": "2026-01-02 19:02:26"
  },
  {
    "source_file": "poet.song.114000.json",
    "title": "和澤民送春  其二",
    "author": "吳芾",
    "paragraphs": [
      "不堪歲歲送青春，消黯渾如失所親。",
      "短句吟成猶恨別，清樽買盡不辭貧。",
      "興來直欲遊三島，老去何由駐二輪。",
      "頼有君能知我意，肯來同作送春人。"
    ],
    "added_time": "2026-01-02 19:03:01"
  },
  {
    "source_file": "poet.song.39000.json",
    "title": "代人送常州張卿掛冠",
    "author": "王令",
    "paragraphs": [
      "清優四皓官，瀟洒二疏顔。",
      "直道空華髮，明時獨買山。",
      "如聞元老議，尚恐輭輪還。",
      "誰是塵埃者，清風合自攀。"
    ],
    "added_time": "2026-01-02 19:03:13"
  },
  {
    "source_file": "poet.song.41000.json",
    "title": "詠螢",
    "author": "韋驤",
    "paragraphs": [
      "詩作東山事已賒，宵行今復動誰嗟。",
      "秋高黨類縱横出，月黑光芒斗頓加。",
      "風觸羣飛迸星火，水澄亂影漾金沙。",
      "區區曾有分輝客，晉室寒儒本姓車。"
    ],
    "added_time": "2026-01-02 19:03:36"
  },
  {
    "source_file": "poet.song.17000.json",
    "title": "讀書",
    "author": "歐陽修",
    "paragraphs": [
      "吾生本寒儒，老尚把書卷。",
      "眼力雖已疲，心意殊未倦。",
      "正經首唐虞，僞說起秦漢。",
      "篇章異句讀，解詁及箋傳。",
      "是非自相攻，去取在勇斷。",
      "初如兩軍交，乘勝方酣戰。",
      "當其旗鼓催，不覺人馬汗。",
      "至哉天下樂，終日在几案。",
      "念昔始從師，力學希仕宦。",
      "豈敢取聲名，惟期脫貧賤。",
      "忘食日已晡，燃薪夜侵旦。",
      "謂言得志後，便可焚筆硯。",
      "少償辛苦時，惟事寢與飯。",
      "歲月不我留，一生今過半。",
      "中間嘗忝竊，內外職文翰。",
      "官榮日清近，廩給亦豐羨。",
      "人情慎所習，酖毒比安宴。",
      "漸追時俗流，稍稍學營辦。",
      "盃盤窮水陸，賓客羅俊彥。",
      "自從中年來，人事攻百箭。",
      "非惟職有憂，亦自老可歎。",
      "形骸苦衰病，心志迹退懦。",
      "前時可喜事，閉眼不欲見。",
      "惟尋舊讀書，簡編多朽斷。",
      "古人重溫故，官事幸有間。",
      "乃知讀書勤，其樂固無限。",
      "少而干祿利，老用忘憂患。",
      "又知物貴久，至寶見百鍊。",
      "紛華暫時好，俯仰浮雲散。",
      "淡泊味愈長，始終殊不變。",
      "何時乞殘骸，萬一免罪譴。",
      "買書載舟歸，筑室潁水岸。",
      "平生頗論述，銓次加點竄。",
      "庶幾垂後世，不默死芻豢。",
      "信哉蠹書魚，韓子語非訕。"
    ],
    "added_time": "2026-01-02 19:03:41"
  },
  {
    "source_file": "poet.song.42000.json",
    "title": "奉和運判吳翼道留題石室",
    "author": "郭祥正",
    "paragraphs": [
      "雙峽天開控江水，水自䍧牁來萬里。",
      "端州正在雙峽間，石室嵩臺壓孤壘。",
      "誰傾北斗酌明河，化作七山平地起。",
      "修蘿高張翠羽蓋，錦壁深藏赤鳳髓。",
      "鳴禽交應杵臼聲，馴鹿見人行復止。",
      "一洞能容百兩車，三溪却接滄溟底。",
      "仰瞻圓頂碧玲瓏，傍穿小竇陰迤邐。",
      "不應融結施鐫鑱，浪磅乳滴何年始。",
      "森然物象難悉名，古圖脱落猶堪比。",
      "老龜闖首龍縮角，猛虎磨牙鯨卷尾。",
      "又如壯士披肺肝，戴主之忠死無已。",
      "蒼崖題字多唐人，彷彿銀鉤唯二李。",
      "山祇不放雲霧開，海神屢汲蟾光洗。",
      "歐陽古録遺此碑，我漬香煤傳以紙。",
      "寂寥相望三百年，乃有高才繼瑰瑋。",
      "滁陽吳公富文采，來擁皇華宣使指。",
      "霜威暫霽持謙尊，許接清游攜酒醴。",
      "長絲千結盤彫梅，簌簌并刀膾頳鯉。",
      "尋仙未遇飲正豪，落日嵐烟催返軌。",
      "明朝大句揮長篇，戛玉鏘金轟兩耳。",
      "有靈持護歸羊城，論價欲酬誰可擬。",
      "蔣公毛公並詩伯，筆陣酣戰秋風裏。",
      "越臺朱明被題遍，鵠奔此洞重新美。",
      "沈侯湘寺陪俊游，韓子連山書宴喜。",
      "勝概遂令天下知，名齊五嶽無由毁。",
      "自憐羽翮久零落，只欲卑飛藏棘枳。",
      "漫將俚語續公歌，投老那知遇知己。"
    ],
    "added_time": "2026-01-02 19:04:07"
  },
  {
    "source_file": "poet.song.42000.json",
    "title": "奉和梧守蔡希蘧留題石室",
    "author": "郭祥正",
    "paragraphs": [
      "疊石稜層萬尋碧，老仙自作琉璃宅。",
      "翛然一徑出人寰，北斗三臺無咫尺。",
      "大巖杳杳吞滄溟，小竇疏疏吐朝日。",
      "芙蓉羃瀝乳成花，鱗鬣摧頹龍蜕骨。",
      "危弦脆管遞仙飇，爛錦輕綃變雲物。",
      "二李能書玉鈕懸，僭鋹未是真王質。",
      "人亡國變今幾年，唯有文章記崷崒。",
      "勝游况遇中郎孫，詩擬杜陵相彷彿。",
      "洪河噴作三門流，突騎長驅五千匹。",
      "令人驚嗟但縮手，近世雄豪無此筆。",
      "不唯險韻難追攀，學道輸君先得一。"
    ],
    "added_time": "2026-01-02 19:04:07"
  },
  {
    "source_file": "poet.song.23000.json",
    "title": "北園登高即事呈諸同僚",
    "author": "蔡襄",
    "paragraphs": [
      "江雲寒薄不成霜，九月登高菊未黄。",
      "飛鏑有聲弓已力，小槽分溜酒初嘗。",
      "秋容行見丹楓老，客意難勝紫陌長。",
      "曾是禁園風物好，故鄉時節可能忘。"
    ],
    "added_time": "2026-01-02 19:04:08"
  },
  {
    "source_file": "poet.song.202000.json",
    "title": "春日閒居",
    "author": "何基",
    "paragraphs": [
      "輕陰薄薄籠朝曦，小雨斑斑濕燕泥。",
      "春草階前隨意綠，曉鶑花裏盡情啼。"
    ],
    "added_time": "2026-01-02 19:04:10"
  },
  {
    "source_file": "poet.song.180000.json",
    "title": "楓橋酬張季思",
    "author": "釋居簡",
    "paragraphs": [
      "欲喚扁舟一訪尋，開窗同揖小猊岑。",
      "風晴墮葉聲應燥，目遠孤鴻影易沉。",
      "餐爲菊英聊緩带，醉因雪萼小低簪。",
      "隔溪半夜疎鐘到，定有清新入短吟。"
    ],
    "added_time": "2026-01-02 19:04:18"
  },
  {
    "source_file": "poet.song.166000.json",
    "title": "偶成",
    "author": "趙蕃",
    "paragraphs": [
      "落盡羣芳未肯晴，重尋破褐尚寒生。",
      "風輕簷廡頻來燕，雨合林園未有鶑。",
      "慷慨董生悲不遇，蕭條靖節賦閒情。",
      "倚樓看鏡徒增歎，散髮采薇真是清。"
    ],
    "added_time": "2026-01-02 19:04:25"
  },
  {
    "source_file": "poet.song.166000.json",
    "title": "即事",
    "author": "趙蕃",
    "paragraphs": [
      "秋日勝春句匪誇，信春無頼覺秋佳。",
      "睡餘對客霏談屑，茶罷卷書揩眼花。",
      "寂歷斜陽簷影斷，蕭疎黄葉雀聲譁。",
      "家貧尊酒雖無舊，多謝鄰翁許屢賒。"
    ],
    "added_time": "2026-01-02 19:04:25"
  },
  {
    "source_file": "poet.song.128000.json",
    "title": "梅花絕句十首  其四",
    "author": "陸游",
    "paragraphs": [
      "濯錦江邊憶舊遊，纒頭百萬醉青樓。",
      "如今莫索梅花笑，古驛燈前各自愁。"
    ],
    "added_time": "2026-01-02 19:05:00"
  },
  {
    "source_file": "poet.song.235000.json",
    "title": "送江東李宣副之官建鄴",
    "author": "汪夢斗",
    "paragraphs": [
      "田里創殘疚正深，望醫起死息呻吟。",
      "神功那用千金藥，妙處都由一寸心。",
      "劍外空遺喬木望，江東將有憇棠陰。",
      "十分存省新甿了，歸轉洪鈞普作霖。"
    ],
    "added_time": "2026-01-02 19:05:10"
  },
  {
    "source_file": "poet.song.104000.json",
    "title": "次韵王山甫春日出郊探梅",
    "author": "王之道",
    "paragraphs": [
      "倚竹有佳人，天寒玉肌温。",
      "永懷經年别，及此春日暄。",
      "幽閒誰與娱，依依映丘樊。",
      "計臺二三友，才高工撥繁。",
      "幕府公事退，聯鑣出郊原。",
      "城南富卉木，勝處陳家園。",
      "東風發萌芽，柳眼暗若昏。",
      "昨宵一陣雨，清爽到乾坤。",
      "植杖芳草徑，繫馬枯桑根。",
      "觀梅不忍去，錯爼羅金樽。",
      "主人笑揖客，徘徊倚朱門。",
      "指麾群兒輩，薪水相撫存。",
      "鄰婦抹紅粧，来覘攀籬援。",
      "酒酣詩思逸，筆力華旗搴。",
      "薑鹽芼蕪菁，絕勝瓠葉幡。",
      "蕭然出塵姿，飄飄欲騰掀。",
      "桃李分當避，蜂蝶那敢喧。",
      "誰能移將歸，栽培擁高垣。",
      "要令百種花，俯伏争趨奔。",
      "不煩頻出游，正恐嘲短轅。",
      "太簇初應律，飛霙尚翩翩。",
      "何妨醉瑶舟，大嚼供炮燔。",
      "手撚一枝春，吟笑窮曛暾。",
      "可憐廊廟具，沉滯三家村。",
      "和羮似不晚，作詩與招魂。"
    ],
    "added_time": "2026-01-02 19:06:21"
  },
  {
    "source_file": "poet.song.21000.json",
    "title": "秋懷吟",
    "author": "邵雍",
    "paragraphs": [
      "一番春了未多時，雲外征鴻又報歸。",
      "節物眼前來若此，歲華頭上去如斯。",
      "當年志意雖然在，今日筋骸寧不衰。",
      "頼有寸心常自喜，聖人難處却能知。"
    ],
    "added_time": "2026-01-02 19:06:27"
  },
  {
    "source_file": "poet.song.130000.json",
    "title": "喜楊廷秀秘監再入館",
    "author": "陸游",
    "paragraphs": [
      "公去蓬山輕，公歸蓬山重。",
      "錦囊三千篇，字字律吕中。",
      "文章實公器，當與天下共。",
      "吾嘗評其妙，如龍馬受鞚。",
      "燕許亦有名，此事恐未夢。",
      "嗚呼大厦傾，孰可任梁棟。",
      "願公力起之，千載傳正統。",
      "時時醉黄封，高詠追屈宋。",
      "我如老蒼鶻，寂寞愁獨弄。",
      "杖屨勤来逰，雪霽梅欲動。"
    ],
    "added_time": "2026-01-02 19:06:37"
  },
  {
    "source_file": "poet.song.130000.json",
    "title": "次韵和楊伯子主簿見贈",
    "author": "陸游",
    "paragraphs": [
      "齋戒叩頭牋天公，幸矣使我爲枯蓬。",
      "枯蓬於世百無用，始得曠快乘秋風。",
      "此生安往失貧賤，白髮蕭蕭對黄卷。",
      "今人雖鄰有不覿，古人却向書中見。",
      "猨啼月落青山空，舊隠夢寂思東蒙。",
      "不願峨冠赤墀下，且可短劍紅塵中。",
      "終年無人問良苦，眼望青天惟自許。",
      "可憐對酒不敢豪，它日空澆墳上土。",
      "文章最忌百家衣，火龍黼黻世不知。",
      "誰能養氣塞天地，吐出自足成虹蜺。",
      "渡江諸賢骨已朽，老夫亦将正邱首。",
      "杜郎苦瘦帽擫耳，程子久貧衣露肘。",
      "君復作意尋齊盟，豈知衰懦畏後生。",
      "大篇一讀我起立，喜君得法從家庭。",
      "鯤鵬自有天池著，誰謂太狂須束縳。",
      "大機大用君已傳，那遣老夫安注脚。"
    ],
    "added_time": "2026-01-02 19:06:37"
  },
  {
    "source_file": "poet.song.116000.json",
    "title": "病中喜李仲霍王子載見過",
    "author": "晁公遡",
    "paragraphs": [
      "春風餞餘寒，山雨留暝色。",
      "杜門正卧病，俯仰空四壁。",
      "庭空鳥雀至，窗破風雨入。",
      "擁爐意無聊，胸次百憂集。",
      "肉消時撫髀，嘯罷空抱膝。",
      "戶外雲氣昏，春泥汚阡陌。",
      "清晨履聲喧，不見車馬迹。",
      "忽傳高軒過，未知當何適。",
      "僕夫走告予，有客來問疾。",
      "起迎屐齒折，頗覺心悅懌。",
      "沈痾脫去體，陽氣滿大宅。",
      "坐聞枚叟言，汗復淟然出。",
      "平身拙自衛，外邪屢見襲。",
      "昔嘗倦賓至，束带難自力。",
      "今者乃不然，惟恐歸騎急。",
      "向來謝交游，正乏君輩客。"
    ],
    "added_time": "2026-01-02 19:07:07"
  },
  {
    "source_file": "poet.song.116000.json",
    "title": "得東南書報亂後東都故居猶存而州北松檟亦無毀者",
    "author": "晁公遡",
    "paragraphs": [
      "旄頭光垂北風起，胡沙漫漫暗天地。",
      "翠華清曉巡朔方，咸陽宮殿生荆杞。",
      "胡兒解鞍留漢土，凝碧池頭日歌舞。",
      "一朝忽棄洪河南，來歸輿圖丞相府。",
      "當初亂離誰料此，南北中分指淮水。",
      "天暌地隔十五年，不知中原復何似。",
      "至今兵罷關泥開，始有北客中原來。",
      "歷言王侯故第宅，瓦礫半在高臺摧。",
      "最憐長楊與宣曲，樹木荒凉迷御宿。",
      "上林苑廢花自開，輦路春回草還綠。",
      "宮中千門萬戶空，獸扉凝塵生網蟲。",
      "遺民相對向天泣，耳冷不聞長樂鐘。",
      "外城白晝無人行，當道往往狐狸鳴。",
      "天陰日暮聞鬼哭，萬家經亂今一存。",
      "嗚呼上帝白玉京，繁華掃地令人驚。",
      "此生復識太平象，不及百年終未能。",
      "世人寧有金石堅，定恐不見全盛年。",
      "出門恍惚忘南北，故國何在山連天。",
      "豈意揚雄一區宅，城破蕭條尚如昔。",
      "閉門風雨長蓬蒿，榱桷多年亦傾側。",
      "戶牖尚带沙場塵，小兒猶學胡笳聲。",
      "四鄰半已易新主，存者無復當時人。",
      "城北凄凉九原路，往往停車不忍去。",
      "幸無樵牧犯松柏，那有鮮卑護置墓。",
      "春風冢木生蒼煙，北望拜泣還欣然。",
      "向來艱難誰得免，獨我獲此真天憐。",
      "君不見開成相國玉杯第，甘露變興巢亦毀。",
      "又不見驪山築墳葬祖龍，牧兒盜入焚其中。",
      "儒生慮遠無後憂，生居敝廬死山丘。",
      "五世相傳蓋有道，中無所欲人何求。",
      "邇來天涯倦爲客，角巾行卜東歸日。",
      "里中耆舊今已無，忍聽鄰人更吹笛。"
    ],
    "added_time": "2026-01-02 19:07:07"
  },
  {
    "source_file": "poet.song.234000.json",
    "title": "問田夫",
    "author": "劉光",
    "paragraphs": [
      "清晨出柴扉，偶遇耕田夫。",
      "爲問爾田間，近曾得雨無。",
      "田夫欣欣言，旱勢早已蘇。",
      "昨午雲四合，一雨半日餘。",
      "高下粗沾溉，芃然藹菑畬。",
      "老夫聞此言，欣懌當何如。"
    ],
    "added_time": "2026-01-02 19:07:17"
  },
  {
    "source_file": "poet.song.39000.json",
    "title": "送仲寶叔赴秦幕",
    "author": "王令",
    "paragraphs": [
      "秦關千古有雄名，秦地寧時息戰爭。",
      "草野英雄無敵國，朝廷勳德倚長城。",
      "錦纒紅帕將軍府，紫電清霜武庫兵。",
      "絕幕烽烟沉遠候，太平金鼓雜讙聲。",
      "淮西司馬新恩重，魯國儒生舊望清。",
      "黑膽赤心男子事，大弨長劍丈夫行。",
      "待垂賈誼言餘餌，就試終軍請去纓。",
      "縱不首傳函報死，亦須頸繫背笞生。",
      "當年功業鯨鯢盡，振古勳名日月明。",
      "莫嘆暫從紅幕去，待于歸望碧幢迎。",
      "愚時若忝書功筆，未信燕然有舊銘。"
    ],
    "added_time": "2026-01-02 19:07:17"
  },
  {
    "source_file": "poet.song.200000.json",
    "title": "挽趙虛齋二首  其二",
    "author": "劉克莊",
    "paragraphs": [
      "前歲山人來訪逮，墓田丙舍報余知。",
      "法書尚寶元章帖，拙筆深慙有道碑。",
      "重作大招難盡意，共談太極永無期。",
      "可憐老病忘昏晝，但記西窗剪燭時。"
    ],
    "added_time": "2026-01-02 19:07:26"
  },
  {
    "source_file": "poet.song.33000.json",
    "title": "致仕邵少卿挽辭二首  其一",
    "author": "王安石",
    "paragraphs": [
      "謝朓城中守，梁鴻墓下歸。",
      "素車馳吉路，丹旐卷寒輝。",
      "撫几虛容在，瞻圖實貌非。",
      "無因置一酹，空此嘆長違。"
    ],
    "added_time": "2026-01-02 19:08:14"
  },
  {
    "source_file": "poet.song.142000.json",
    "title": "送趙文友知府謁告省親",
    "author": "楊萬里",
    "paragraphs": [
      "邦人寧食三斗葱，莫逢向來蠆尾公。",
      "邦人寧卧文江路，莫放今侯霅川去。",
      "今侯箇是隆準孫，蚤排月脇斸桂根。",
      "所至與民作陽春，帝遣來活廬陵人。",
      "是時蠆尾正摇毒，邦人生愁總魚肉。",
      "今侯下車蔭未移，春臺載民爺與兒。",
      "鳩鳴雀乳一千里，鴟梟半聲不到耳。",
      "今侯冰檗清到底，一粒不嚼廬陵米。",
      "一芽只瀹青原水，玉皇知渠是廉吏。",
      "如何尊公小愆和，何恙靡已應無它。",
      "侯望白雪淚雙落，棄印謁告歸侍藥。",
      "尊公喜歸即日安，一見綵服還加餐。",
      "玉皇詔侯結絲屨，徑上金門簉鵷鷺。",
      "借令小緩作尚書，也合追趨趙工部。"
    ],
    "added_time": "2026-01-02 19:08:17"
  },
  {
    "source_file": "poet.song.174000.json",
    "title": "送劉改之二首  其二",
    "author": "王居安",
    "paragraphs": [
      "不識劉郎莫便語，酒酣耳熱未全疎。",
      "士當窮困能無慊，我自斟量愧不如。",
      "橫槊賦詩俱有分，輕裘緩带特其餘。",
      "當今四野無塵土，宜有奇才在草廬。"
    ],
    "added_time": "2026-01-02 19:08:25"
  },
  {
    "source_file": "poet.song.246000.json",
    "title": "何山",
    "author": "仇遠",
    "paragraphs": [
      "溪轉峰回一徑平，田頭白水照人清。",
      "寺因何氏封山姓，客把坡詩證地名。",
      "蘿月長隨行道影，杉風猶带讀書聲。",
      "雲津橋下潺湲急，僧濯袈裟客濯纓。"
    ],
    "added_time": "2026-01-02 19:08:56"
  },
  {
    "source_file": "poet.song.20000.json",
    "title": "又和題宜春臺",
    "author": "祖無擇",
    "paragraphs": [
      "異鄉何處散幽懷，頼得城中百尺臺。",
      "還向天涯經歲住，那知春色爲唯來。",
      "雪消江上看梅發，風暖衡陽有雁回。",
      "强擬登高聊賦咏，再三媿乏楚人才。"
    ],
    "added_time": "2026-01-02 19:09:28"
  },
  {
    "source_file": "poet.song.152000.json",
    "title": "侍南軒先生卷雲亭望嶽麓積雪分韻得初作二字",
    "author": "許及之",
    "paragraphs": [
      "新元既涉九，臘尾春未初。",
      "司寒勵餘職，飛雪來庭除。",
      "因風稀復密，潜陰慘還舒。",
      "瑞色入隴麥，祥膏潤園蔬。",
      "未足映書讀，已寬带經鉏。",
      "和氣融比屋，所積惟林廬。",
      "悵焉起遐觀，未知問所如。",
      "南軒笑領客，操已敢作疎。",
      "豈無門下生，不肯升籃輿。",
      "衝泥按徐轡，秀句生蹇馿。",
      "卷雲畢清集，湖山眇開予。",
      "蜿蜒翠麓中，萬瓦參瓊琚。",
      "急掃供茗事，隔江竟煩渠。",
      "終日樂未央，不爲食有魚。",
      "十韻分九人，其一固閏餘。",
      "併以屬汰礫，敢下馮婦車。",
      "屯雲方雜沓，二白難躊躇。",
      "須公專吟筆，載賡仍屢書。"
    ],
    "added_time": "2026-01-02 19:09:31"
  },
  {
    "source_file": "poet.song.189000.json",
    "title": "自和",
    "author": "洪咨夔",
    "paragraphs": [
      "得寮便住似西資，誰暇安巢更擇枝。",
      "閤密不妨中酒聖，樓明大好養書癡。",
      "誌公分料存刀尺，龐老家風欠笊籬。",
      "大厦千間宵八尺，傍人莫笑太窮猗。"
    ],
    "added_time": "2026-01-02 19:09:55"
  },
  {
    "source_file": "poet.song.164000.json",
    "title": "次韻斯遠同宿歲寒西軒六韻",
    "author": "趙蕃",
    "paragraphs": [
      "思君無計憂能舒，見君還愧腹每虛。",
      "知君於此未見止，而我但覺有不如。",
      "他人招呼厭來集，爲我淹留成屢屈。",
      "豈惟高義篤交情，政頼微言起衰疾。",
      "南山三剎此最高，平生幾許乎逍遥。",
      "異時我去君獨遨，期當寄我山中謠。"
    ],
    "added_time": "2026-01-02 19:09:55"
  },
  {
    "source_file": "poet.song.166000.json",
    "title": "夜呈欽止審知時欽止歸自三衢",
    "author": "趙蕃",
    "paragraphs": [
      "政爾相從問阿兄，忽聞門外竹車鳴。",
      "對床縱復無今雨，展卷不妨同短檠。",
      "頗念興乘聊一詣，却憐侍立苦頻更。",
      "風微佛屋琅璫絕，古柏陰中看月明。"
    ],
    "added_time": "2026-01-02 19:10:17"
  },
  {
    "source_file": "poet.song.139000.json",
    "title": "胡達孝水墨妙絕一世爲余作枯松孫枝石間老柏謝以長句",
    "author": "楊萬里",
    "paragraphs": [
      "東齋歸自浣花里，訪我弄泉惠山趾。",
      "隨身萬里只孤舟，一簪不曾著行李。",
      "忽拈遠物出袖中，乃是孔明廟前古柏閬州松。",
      "徑從平地便起立，上穿屋瓦到青穹。",
      "老蛟脫鱗乾見骨，厥孫碧絲作鬚髮。",
      "石間霜皮二千尺，石似孤根根似石。",
      "硬根瘦榦未要論，葉間猶带漢唐春。",
      "歲久亦無苔蘚痕，只有雪山之雪玉壘雲。",
      "却收松柏半天裏，几上捲來一張紙。"
    ],
    "added_time": "2026-01-02 19:10:23"
  },
  {
    "source_file": "poet.song.142000.json",
    "title": "己未春日山居雜興十二解  其四",
    "author": "楊萬里",
    "paragraphs": [
      "百舌殷勤報曉晴，花梢做出百般聲。",
      "饒渠學徧山禽語，至竟何曾學得鶑。"
    ],
    "added_time": "2026-01-02 19:11:01"
  },
  {
    "source_file": "poet.song.33000.json",
    "title": "送吳顯道五首  其三",
    "author": "王安石",
    "paragraphs": [
      "臨川樓上柅園中，羅幃繡幕圍香風。",
      "觥船一棹百分空，看朱成碧顔始紅。",
      "杏花楊柳年年好，南去北來人自老。",
      "舊事無人可共論，惟君與我同懷抱。"
    ],
    "added_time": "2026-01-02 19:11:05"
  },
  {
    "source_file": "poet.song.235000.json",
    "title": "月夜舟行晚發呂梁洪下近更餘到雙溝",
    "author": "汪夢斗",
    "paragraphs": [
      "熒起長庚落，霽空秋意寬。",
      "水光涵月白，霜氣挾風寒。",
      "舟取北爲近，川流泗最安。",
      "鴈聲重嘹唳，莫是夜將闌。"
    ],
    "added_time": "2026-01-02 19:11:20"
  },
  {
    "source_file": "poet.song.246000.json",
    "title": "拜孫花翁墓下",
    "author": "仇遠",
    "paragraphs": [
      "水仙分地葬詩人，一片荒山野火焚。",
      "薦菊有亭今作圃，埽松無地漫留墳。",
      "蝸牛負殻黏碑石，老鸛携雛入隴雲。",
      "欲把長簫歌楚些，却憐度曲不如君。"
    ],
    "added_time": "2026-01-02 19:11:30"
  },
  {
    "source_file": "poet.song.114000.json",
    "title": "初夏登城上有感",
    "author": "吳芾",
    "paragraphs": [
      "來守孤城忽兩朞，可堪登眺又斜暉。",
      "經春不見流鶑語，終日唯看乳燕飛。",
      "風舞新荷青裊裊，烟籠細柳綠依依。",
      "此邦縱美非吾土，莫怪山翁只念歸。"
    ],
    "added_time": "2026-01-02 19:11:54"
  },
  {
    "source_file": "poet.song.152000.json",
    "title": "次韻轉庵用山谷半字韻見寄",
    "author": "許及之",
    "paragraphs": [
      "居閒數相過，每語夜參半。",
      "稍作一日踈，已起三秋歎。",
      "老去惜光陰，歡來猶把玩。",
      "去年摻袂別，轉首摶沙散。",
      "恍思麇鹿侶，豈是鴛鷺伴。",
      "拂龜信逢辰，聽雞虞失旦。",
      "冉冉金階趨，穆穆玉皇案。",
      "端笏儼一夔，曳履儀十亂。",
      "咸德足享天，旅薦潔初盥。",
      "疲駑亦自鞭，百駕祇恐緩。",
      "以茲故山夢，纍纍若珠貫。",
      "佳句自山來，居然起衰愞。",
      "平生錦繡腸，不復置冰炭。",
      "室邇猶遠思，迢迢况閩館。",
      "加意松柏姿，聊逐桑榆暖。",
      "歸投玉女壺，天當一笑粲。"
    ],
    "added_time": "2026-01-02 19:12:04"
  },
  {
    "source_file": "poet.song.104000.json",
    "title": "對雪二首再用前韵  其一",
    "author": "王之道",
    "paragraphs": [
      "同雲晝暗空，孤城早休市。",
      "行人失道路，賀客擁堦砌。",
      "翻縞語亦工，飛絮思争媚。",
      "飄飄何所似，想見六銖袂。",
      "盈尺信爲大，三白乃成瑞。",
      "梅花不畏寒，點綴若相慰。",
      "高吟撚凍鬚，詩社頗增氣。",
      "薫然一杯酒，神速功力倍。",
      "來麰被餘潤，預可占有歲。",
      "便當呼老農，潑醅取沉醉。"
    ],
    "added_time": "2026-01-02 19:12:11"
  },
  {
    "source_file": "poet.song.176000.json",
    "title": "養魚莊呈余馮二友",
    "author": "韓淲",
    "paragraphs": [
      "湖山晴已佳，交遊老逾永。",
      "以茲登臨心，相彼昏旦景。",
      "風前午方睡，雪後晚猶冷。",
      "徘徊既良久，放浪亦俄頃。",
      "花林想鶑聲，水葉亂魚影。",
      "酒到俱勿辭，詩成獨重省。"
    ],
    "added_time": "2026-01-02 19:12:19"
  },
  {
    "source_file": "poet.song.176000.json",
    "title": "送潭帥朱晦翁先生赴經筵",
    "author": "韓淲",
    "paragraphs": [
      "度江今幾時，恐同元祐初。",
      "中間一報復，河洛已丘墟。",
      "先生講金華，此意將何如。",
      "君子與小人，似難動誅鋤。",
      "要使各當位，正論常有餘。",
      "幸哉邊陲靜，羣蠻亦安居。",
      "大是民力窮，郡邑困軍儲。",
      "又且士氣弱，虛言多闊疎。",
      "先生其扶持，行顧平日書。",
      "西風動召節，帥閫來徐徐。",
      "經行得古臺，逸攬志愈攄。",
      "孺子守窮巷，敢負師訓歟。",
      "殷勤拜席間，別語不暇舒。",
      "斐然忽成章，先生其念諸。"
    ],
    "added_time": "2026-01-02 19:12:19"
  },
  {
    "source_file": "poet.song.180000.json",
    "title": "續當涂別駕林率菴賦謫仙李翰林",
    "author": "釋居簡",
    "paragraphs": [
      "齪齪復齪齪，未死如未生。",
      "公去月明在，留得青山塋。",
      "青山倚公高，屹立千載英。",
      "翠巘拓吟壘，飛瀑按酒兵。",
      "行客一仰止，折幾鄙吝萌。",
      "狂歌長短吟，邁古日月明。",
      "俊逸兼鮑謝，麗則儕雲卿。",
      "驊騮博艷姬，土苴群方兄。",
      "節峻玄霜嚴，義重紫禁輕。",
      "酹土土長燥，雷魁何由平。",
      "生男禁多才，此話聞阿庚。",
      "真才棄如土，大厦誰支傾。",
      "不用謝安石，大雅空垂名。"
    ],
    "added_time": "2026-01-02 19:12:53"
  },
  {
    "source_file": "poet.song.224000.json",
    "title": "木犀  其二",
    "author": "姚勉",
    "paragraphs": [
      "賣花擔上買秋光，分貯冰壺沁曉涼。",
      "滴取露珠供硯水，筆頭已覺带天香。"
    ],
    "added_time": "2026-01-02 19:13:10"
  },
  {
    "source_file": "poet.song.164000.json",
    "title": "十八日記夢",
    "author": "趙蕃",
    "paragraphs": [
      "冥冥落月子規哭，幽人夢成續復續。",
      "茅簷壞砌到何許，酴醿架倒留紫竹。",
      "紫竹新抽雨又滋，淚粉娟娟凝翠玉。",
      "夢中自省非宿遊，又意簷村舊林谷。",
      "阿連對牀呼得醒，亦說夢作看花行。",
      "看花夢向江南去，江石犖确屐有聲。",
      "行逢古屋鬰崢嶸，仙家釋氏俱莫名。",
      "看花非揚亦非洛，但見滿眼灼灼朝霞明。",
      "夢中又意東莊路，普圓寺下芙蓉樹。",
      "主人亦道舊相識，乃復不逢戶外屨。",
      "嗟我與君無自疑，夜之所夢晝所爲。",
      "扁舟若具可徑歸，知長不必詢筮龜。"
    ],
    "added_time": "2026-01-02 19:13:50"
  },
  {
    "source_file": "poet.song.164000.json",
    "title": "別韓尚書",
    "author": "趙蕃",
    "paragraphs": [
      "南山之作險以壯，南溪之作閒以放。",
      "流風莫和况當家，南澗先生堪頡頏。",
      "吾州自昔寡所傳，一自南渡居羣賢。",
      "邇來寂寞誰嗣焉，先生築屋南山邊。",
      "先生事業本廊廟，履聲夙已明光到。",
      "闔廬固非避寒暑，大厦萬間均覆幬。",
      "我家爲庶爲清門，早因昭德容攀援。",
      "自期松柏歲寒後，不入桃李春風園。",
      "鄉者屢見不一見，何但懷刺亦行卷。",
      "胡爲於此不繼來，衣食遑遑遊苦倦。",
      "扁舟去矣江復湖，可能不一趨庭隅。",
      "吹噓上天不敢望，贈言於此能無乎。"
    ],
    "added_time": "2026-01-02 19:13:50"
  },
  {
    "source_file": "poet.song.164000.json",
    "title": "送徐季益赴婺州陳尚書之招并屬寄謝郡守韓侍郎",
    "author": "趙蕃",
    "paragraphs": [
      "禪月臺邊草樹蒼，下臨溪流碧泱泱。",
      "君卜居之歲且長，徑路不忍夷其荒。",
      "我時巾幅上君堂，勞君煮茶炷爐香。",
      "與談世故如有亡，掉頭誦詩聲遶梁。",
      "別來書劄闕寄將，忽然貽我細作行。",
      "似言欲從懷玉旁，迤邐遠趣金華裝。",
      "金華尚書漢豫章，招禮孺子固所當。",
      "出處有道君素詳，此行甚重無或傷。",
      "况君袖手久退藏，九十半百胡可忘。",
      "儻謁地主詢吾鄉，爲致登臨憶侍郎。"
    ],
    "added_time": "2026-01-02 19:13:50"
  },
  {
    "source_file": "poet.song.42000.json",
    "title": "中書舍人陳公元輿以詩送吾兒鼎赴尉慎邑卒章見及遂次原韻和答",
    "author": "郭祥正",
    "paragraphs": [
      "嚼君老句勝牛乳，又如旱稼濛甘雨。",
      "龍眠一别魚雁稀，幾度看雲與雲語。",
      "鳳池搖筆贊帝齡，珠璣灑落黄金城。",
      "鼻端去堊鬼膽破，霹靂轟車風雨驚。",
      "事君以道非難事，不羡昔人囊有智。",
      "柏梁屹屹漢庭材，寶鼎顒顒周廟器。",
      "我在江湖寄此身，碧蘆青荇遠黄塵。",
      "感君問我尚安否，病樹前頭萬木春。",
      "强汎月船追李白，無人愛客似田文。"
    ],
    "added_time": "2026-01-02 19:14:03"
  },
  {
    "source_file": "poet.song.210000.json",
    "title": "感舊三首  其三",
    "author": "王柏",
    "paragraphs": [
      "却爲清貧識世情，人於淡處味方珍。",
      "未終舊話君還去，頼有梅花似故人。"
    ],
    "added_time": "2026-01-02 19:14:19"
  },
  {
    "source_file": "poet.song.152000.json",
    "title": "轉庵集客分韻得作字見示次韻奉酬",
    "author": "許及之",
    "paragraphs": [
      "轉庵詩老手，久不見近作。",
      "尚友喜文會，分韻得真樂。",
      "聯翩來巨軸，淋漓想酬酌。",
      "異味非五鯖，良裘豈一貉。",
      "有如得良劑，居然起深瘼。",
      "雖微與茲集，所得良不薄。",
      "山王果爲累，竹林誠可畧。",
      "何妨贅賡酬，聊復資戲謔。",
      "永言相忘友，久要欣有託。",
      "後當不如今，今可不悟昨。",
      "亦欲見真率，正須先宿諾。",
      "少待天氣凉，偉觀灑高閣。"
    ],
    "added_time": "2026-01-02 19:15:17"
  },
  {
    "source_file": "poet.song.174000.json",
    "title": "錢倅生日",
    "author": "林宗放",
    "paragraphs": [
      "煌煌我宋開鼇極，坐攬輿圖朝列辟。",
      "玉帛爭先萬國趨，吳越歸心天下一。",
      "聖神論報天與同，富貴不獨昌其躬。",
      "建隆以來二百載，是家與國方延洪。",
      "三光五嶽誰言裂，秀氣依然貫吳越。",
      "荀家苗裔何多龍，蕭氏衣冠知幾葉。",
      "賢王忠孝橫古今，文采到公仍映人。",
      "一段清冰出秋壑，笑言滿腹多精神。",
      "胸中色絲經緯密，華衮政須煩黼黻。",
      "會看玄髮映貂蟬，豈久銀章佩朱紱。",
      "轉頭玉樹森琳琅，渥洼之種俱顒昂。",
      "斑斑久矣伏藝苑，秋風忽起催騰驤。",
      "黄金鑄印大如斗，世世纍纍還繫肘。",
      "笑摩銅狄向他年，頗記淮山風月否。"
    ],
    "added_time": "2026-01-02 19:15:24"
  },
  {
    "source_file": "poet.song.246000.json",
    "title": "和范愛竹三首  其一",
    "author": "仇遠",
    "paragraphs": [
      "半生豪氣學元龍，湖海惟知敬數公。",
      "徒有貞心招隠逸，恨無巨眼識英雄。",
      "天衢騎馬衣冠異，雨屋鳴雞杼軸空。",
      "西崦東屯何日了，定應愁老浣花翁。"
    ],
    "added_time": "2026-01-02 19:15:26"
  },
  {
    "source_file": "poet.song.41000.json",
    "title": "秋日即事呈同僚",
    "author": "韋驤",
    "paragraphs": [
      "瀟灑臨霜夕，清居守決曹。",
      "嚴城吹角罷，隔壠聽猿號。",
      "警卒持更切，呼囚報鑰牢。",
      "訟庭澄一水，塵事戢千毛。",
      "簷閴蚊雷絕，池虛蛙吹逃。",
      "逍遥静襟慮，抖擻敞袛裯。",
      "樹木彫零盡，星辰氣燄豪。",
      "月微椶影薄，風急雁聲高。",
      "憶昔随羣學，當時髧二髦。",
      "讀書圖皦皦，感古動忉忉。",
      "意趣青雲近，煇光白玉韜。",
      "百錢寧問卜，一釣冀連鼇。",
      "直諒謀相與，回邪欲盡鏖。",
      "自期非幹蠱，幸遇豈屯膏。",
      "翻媿彫文陋，難逢異数褒。",
      "葳蕤從末宦，淟涊著青袍。",
      "斂翅鷹棲臂，垂頭驥伏槽。",
      "安能枉尋尺，猶得飽藜蒿。",
      "但恃心如砥，那矜目察毫。",
      "窮通任甄治，險惡遠波濤。",
      "養浩雖潛孟，折腰誠愧陶。",
      "常咍強蛇足，敢嘆抑牛刀。",
      "衮衮途泥裏，悠悠日月慆。",
      "居然成俗態，何足謂賢勞。",
      "貧賤非無賴，清平况夙遭。",
      "邊隅虛障候，弓矢載鞬櫜。",
      "途易家音數，官閒坐食叨。",
      "人皆譏野僻，我獨固持操。",
      "寂寞幾塵甑，包并或餔糟。",
      "趨時聊勉勉，樂道每囂囂。",
      "肺腑兹尤慰，朋從義不謟。",
      "相逢甚優渥，得興且遊遨。",
      "勝賞當隨地，秋郊况附壕。",
      "山嵠正堪屐，溪曲尚容舠。",
      "莫計空清俸，須令貰濁醪。",
      "菊香分嚼蕊，蟹美共持螯。",
      "談席爭揮麈，詩壇讓擁旄。",
      "縱横新義論，嗣絕舊風騷。",
      "氣鋭千戈立，辭抽萬繭繅。",
      "功名休掛齒，志業本夔臯。"
    ],
    "added_time": "2026-01-02 19:15:32"
  },
  {
    "source_file": "poet.song.41000.json",
    "title": "十月暮登延壽閣",
    "author": "韋驤",
    "paragraphs": [
      "湖水漸如带，扁舟渡亦艱。",
      "山空翠屏淺，荻老雪花殘。",
      "立馬寒烟際，登樓靄暮間。",
      "嚴闉促回轡，吏隱樂終慳。"
    ],
    "added_time": "2026-01-02 19:15:32"
  },
  {
    "source_file": "poet.song.104000.json",
    "title": "告春亭詩爲江寧令荀晉仲作",
    "author": "王之道",
    "paragraphs": [
      "淵明晉高士，從官非所好。",
      "當時令彭澤，爲米聊寄傲。",
      "公田三百畆，一稔足炊䤖。",
      "明年春二月，農以仲春告。",
      "爲言當舉趾，西疇雨如膏。",
      "雨後春日遲，不寒亦不暴。",
      "欣欣木争榮，民析肯居隩。",
      "感此萬物時，吾年廹衰眊。",
      "餘生復幾許，遑遑近顛倒。",
      "翩然賦歸去，豈爲折腰躁。",
      "兄也今淵明，强盛當遠到。",
      "學問窮古始，文章配盤誥。",
      "十年宰兩邑，五月政三報。",
      "去冬得兄書，憐我加慰勞。",
      "仁言暖於帛，失喜至舞蹈。",
      "其間何所云，作亭縣之奥。",
      "爲農榜告春，此意在勸導。",
      "我欲求子詩，併以示倪耄。",
      "春作苟盡力，秋成可無禱。",
      "先當起疲瘵，次用振凋耗。",
      "别來忽九載，觸緒增戀嫪。",
      "塞命敢不勉，一笑一杯犒。"
    ],
    "added_time": "2026-01-02 19:15:41"
  },
  {
    "source_file": "poet.song.104000.json",
    "title": "次韵同年蔡仲平察院遊西湖",
    "author": "王之道",
    "paragraphs": [
      "朝日不受霧，晴光似暉暉。",
      "忽然快我心，清風爲解圍。",
      "坐見九里松，旌幢碧相依。",
      "天竺了在望，上有祥雲微。",
      "西湖一千頃，圓荷覆青衣。",
      "輕舟競遊覽，往往俗客稀。",
      "幸及新雨霽，欣逢露初晞。",
      "水光與山色，高低映郊畿。",
      "佳哉氣葱鬰，觀闕何巍巍。",
      "誰云門庭遠，咫尺永天威。",
      "諸公萃俊傑，高論玉麈揮。",
      "載酒旨且多，不醉無庸歸。",
      "餘歡到獻酢，灔灔雙鴛飛。",
      "新詩爛錦段，想見勞心機。",
      "顧我雖百拙，續貂重相違。",
      "明年若重來，種種當如幾。"
    ],
    "added_time": "2026-01-02 19:15:41"
  },
  {
    "source_file": "poet.song.176000.json",
    "title": "送仲至長樂帥幕",
    "author": "韓淲",
    "paragraphs": [
      "文筆擅名第，當置臺館中。",
      "不合大雅尚，天怒令詩窮。",
      "昔年弄水亭，一見知不同。",
      "繼而靈山陽，示我所作工。",
      "豈期江海上，浩然復相從。",
      "小篇清且麗，大篇疏而通。",
      "尚友梅都官，不但楊陸翁。",
      "和平事淡泊，志意驚盲聾。",
      "時時寫幾句，豈只凡馬空。",
      "又喜富收拾，錦繡紛青紅。",
      "决定得名世，挽回正始風。",
      "岑岑閩嶺山，連帥鼓角雄。",
      "幕府少爲貧，因與了事功。",
      "地煖罕霜雪，榕陰荔枝叢。",
      "不妨資食啖，閒遊佛老宮。",
      "萬一遇真隠，識賞無匆匆。"
    ],
    "added_time": "2026-01-02 19:15:47"
  },
  {
    "source_file": "poet.song.166000.json",
    "title": "十月三日鄭秀才惠菊植之晏齋窗前尊酒偶乏與稚子烹茶作重九",
    "author": "趙蕃",
    "paragraphs": [
      "旋斫寒梢縛短籬，菊窠三兩带花移。",
      "莫嗟已落重陽後，自是江南秋到遲。",
      "菊開便是東坡節，酒盡空哦清晝詩。",
      "竹隠異時尋故事，送花常憶鄭當時。"
    ],
    "added_time": "2026-01-02 19:16:02"
  },
  {
    "source_file": "poet.song.20000.json",
    "title": "謝擇之學士惠示吏隠宜春郡十詩因成五十六言奉答",
    "author": "閻珣",
    "paragraphs": [
      "達觀終知世事勞，利名都是一鴻毛。",
      "登瀛自有仙遊樂，緩带何妨吏隠高。",
      "深意庇民躋富壽，正辭華國聳英髦。",
      "摶風九萬期鵬翼，且傲松軒弄彩毫。"
    ],
    "added_time": "2026-01-02 19:16:12"
  },
  {
    "source_file": "poet.song.31000.json",
    "title": "用前韵戲贈葉致遠直講",
    "author": "王安石",
    "paragraphs": [
      "葉侯越著姓，胄出實楚葉。",
      "縉雲雖窮遠，冠蓋傳累葉。",
      "心大有所潛，肩高未嘗脅。",
      "飄飄凌雲意，强禦莫能懾。",
      "辟雍海環流，用汝作舟檝。",
      "開胸出妙義，可發矇起魘。",
      "詞如太阿鋒，誰敢觸其鋏。",
      "聽之心凜然，難者口因嗋。",
      "摶飛欲峨峨，鍛墮今跕跕。",
      "忘情塞上馬，適志夢中蝶。",
      "若金靜無求，在冶惟所挾。",
      "載醪但彼惑，饋漿非我諜。",
      "經綸安所施，有寓聊自愜。",
      "棋經看在手，棋訣傳滿篋。",
      "坐尋棋勢打，側寫棋圖貼。",
      "携持山林屐，刺擿溝港艓。",
      "一枰嘗自副，當熱寧忘箑。",
      "反嗤褦襶子，但守一經笈。",
      "亡羊等殘生，朽筴何足摺。",
      "歡然值手敵，便與對匕筴。",
      "縱橫子墮局，腷膊聲出堞。",
      "樵父弛遠擔，牧奴停晏饁。",
      "旁觀各技癢，竊議兒女囁。",
      "所矜在得喪，聞此更心惵。",
      "熟視籠兩手，徐思撚長鬣。",
      "微吟靜愔愔，堅坐高帖帖。",
      "未快巖谷叟，斧柯嘗爛浥。",
      "趨邊耻局縮，穿腹愁危嶪。",
      "或撞關以攻，或覷眼而擪。",
      "或羸行伺擊，或猛出追躡。",
      "垂成忽破壞，中斷俄連接。",
      "或外示閒暇，伐事先和燮。",
      "或冒突超越，鼓行令震疊。",
      "或粗見形勢，驅除令遠蹀。",
      "或開拓疆境，欲并包總攝。",
      "或僅殘尺寸，如黑子著靨。",
      "或橫潰解散，如尸僵血喋。",
      "或慚如告亡，或喜如獻捷。",
      "陷敵未甘虜，報仇方借俠。",
      "諱輸寧斷頭，悔悞乃批頰。",
      "終朝已罷精，既夜未交睫。",
      "翻然悟且嘆，此何宜劫劫。",
      "孟軻惡妨行，陶侃懲廢業。",
      "揚雄有前言，韋曜存往牒。",
      "晉臣抑帝手，捘侯何啻涉。",
      "冶城子爭道，拒父乃如輒。",
      "爭也實逆德，豈如私鬥怯。",
      "藝成况窮苦，此殆天所厭。",
      "如今劉與李，倫等安可躐。",
      "試令取一毫，亦乏寸金鑷。",
      "以此待君子，未與回參協。",
      "操具投諸江，道耕而德獵。"
    ],
    "added_time": "2026-01-02 19:16:21"
  },
  {
    "source_file": "poet.song.31000.json",
    "title": "白鶴吟示覺海元公",
    "author": "王安石",
    "paragraphs": [
      "白鶴聲可憐，紅鶴聲可惡。",
      "白鶴靜無匹，紅鶴喧無數。",
      "白鶴招不來，紅鶴揮不去。",
      "長松受穢死，乃以紅鶴故。",
      "北山道人曰，美者自美，吾何爲而喜。",
      "惡者自惡，吾何爲而怒。",
      "去自去耳，吾何闕而追。",
      "來自來耳，吾何妨而拒。",
      "吾豈厭喧而求靜，吾豈好丹而非素。",
      "汝謂松死吾無依邪，吾方捨陰而坐露。"
    ],
    "added_time": "2026-01-02 19:16:21"
  },
  {
    "source_file": "poet.song.31000.json",
    "title": "示安大師",
    "author": "王安石",
    "paragraphs": [
      "道人深北山爲家，宴坐白露眠蒼霞。",
      "手扶棁杖雖老矣，走險尚可追麏麚。",
      "踞堂俯視何所有，窈窕樛木垂榠樝。",
      "深尋石路仍有栗，持以饋我因烹茶。"
    ],
    "added_time": "2026-01-02 19:16:21"
  },
  {
    "source_file": "poet.song.31000.json",
    "title": "示寶覺",
    "author": "王安石",
    "paragraphs": [
      "宿雨轉歊煩，朝雲擁清迥。",
      "蕭蕭碧柳軟，脈脈紅蕖靚。",
      "默卧如有懷，荒乘豈無興。",
      "幽人適過我，共取牆陰徑。"
    ],
    "added_time": "2026-01-02 19:16:21"
  },
  {
    "source_file": "poet.song.31000.json",
    "title": "定林示道原",
    "author": "王安石",
    "paragraphs": [
      "昨登定林山，俯視東南陔。",
      "但見一方白，莫知所從來。",
      "濕銀注寒晶，奩以青培堆。",
      "迢迢晻靄中，疑有白玉臺。",
      "是夕清風興，煩雲豁然開。",
      "常娥攀桂枝，顧景久徘徊。",
      "杖藜忽高秋，陳迹與子陪。",
      "壯觀非復昔，平蕪夜莓苔。"
    ],
    "added_time": "2026-01-02 19:16:21"
  },
  {
    "source_file": "poet.song.234000.json",
    "title": "和徐榷院唐佐見寄七首  其四",
    "author": "何夢桂",
    "paragraphs": [
      "孟冬寒氣至，蟋蟀入床下。",
      "我早索衣裘，婦尚繫裙布。",
      "時序倏改變，悽慘感霜露。",
      "姑老遠行役，鞠子誰乳哺。",
      "夜半山壑移，人生况旅寓。",
      "傷心重傷心，江空歲華暮。"
    ],
    "added_time": "2026-01-02 19:17:03"
  },
  {
    "source_file": "poet.song.234000.json",
    "title": "和徐榷院唐佐見寄七首  其六",
    "author": "何夢桂",
    "paragraphs": [
      "望有玉山果，細實如房蜂。",
      "世味羞桃李，棄此盤盎巾。",
      "膚頑味更澀，僅能殺三蟲。",
      "頼以著微績，始襲炎帝封。",
      "不意得君采，致身願相從。"
    ],
    "added_time": "2026-01-02 19:17:03"
  },
  {
    "source_file": "poet.song.0.json",
    "title": "和李太保寄刁秘書",
    "author": "徐鉉",
    "paragraphs": [
      "名位雖卑道自光，訟庭無事俗平康。",
      "簾間尚覺琴床暖，院靜偏聞酒甕香。",
      "養性已知無病染，持廉唯恐有名彰。",
      "主人莫訝暌違遠，千仞由來有鳳翔。"
    ],
    "added_time": "2026-01-02 19:17:28"
  },
  {
    "source_file": "poet.song.159000.json",
    "title": "重陽淳生日時年四十九矣",
    "author": "樓鑰",
    "paragraphs": [
      "汝生四十九年春，猶記雙親喜得孫。",
      "當慕知非過能寡，敢言學易道彌尊。",
      "喜吾父子爲知己，頼爾詩書遂滿門。",
      "但得團欒長似此，年年萸菊醉清樽。"
    ],
    "added_time": "2026-01-02 19:17:44"
  },
  {
    "source_file": "poet.song.152000.json",
    "title": "次韻滕丞以古風爲贄",
    "author": "許及之",
    "paragraphs": [
      "松柏覆高岡，根株滲七澤。",
      "雪霜有古今，柯葉無改易。",
      "上干青雲霄，下庇神龍宅。",
      "噦噦朝陽鳴，杳杳逢堵跡。",
      "五色絢文章，八音諧金石。",
      "羣飛競婆娑，爭附第充斥。",
      "匠石既罕遇，社櫟顧何益。",
      "伶倫不雌雄，嶰竹雜螻蟈。",
      "藍田驚世瑞，造物等兒劇。",
      "昨曾闚斕斑，今猶眩朱碧。",
      "居然獲徑寸，幾欲按三尺。",
      "久之置懷袖，尚爾賒踧踖。",
      "姑憑副墨子，往備庚桑役。"
    ],
    "added_time": "2026-01-02 19:18:01"
  },
  {
    "source_file": "poet.song.42000.json",
    "title": "姑蘇行送胡唐臣奉議入幕",
    "author": "郭祥正",
    "paragraphs": [
      "登姑蘇，望五湖。",
      "范蠡扁舟竟何在，吳王宫殿惟荒墟。",
      "民貪吏狡郡多事，煮鹽爲盜無完膚。",
      "使君誰何好平恕，寛則脂韋猛則虎。",
      "只今卧治聞黄公，更得高才歸幕府。",
      "願令里巷歌召南，風化流行成樂土。",
      "昔年引對大明殿，國論軒軒動人主。",
      "往持使節臨朔方，威霽秋霜愛春雨。",
      "玉上青蠅誰强指，鼻端白堊寧傷斧。",
      "升沈偶爾非吾嗟，不用東方且爲鼠。",
      "豈聞絕代無佳人，何必西施妙歌舞。",
      "盛傾綠酒鱠肥鱸，承詔還從大梁去。"
    ],
    "added_time": "2026-01-02 19:18:02"
  },
  {
    "source_file": "poet.song.139000.json",
    "title": "鱟醤",
    "author": "楊萬里",
    "paragraphs": [
      "忽有瓶罌至，捲將江海來。",
      "玄霜凍龜殻，紅霧染珠胎。",
      "魚鮓兼蝦鮓，奴才更婢才。",
      "平章堪一飯，斷送更三杯。"
    ],
    "added_time": "2026-01-02 19:18:23"
  },
  {
    "source_file": "poet.song.142000.json",
    "title": "鵝兒黄似酒",
    "author": "楊萬里",
    "paragraphs": [
      "野水浮天碧，鵝兒弄日黄。",
      "傍人殊秀色，似酒更風光。",
      "破殻雙翎嫩，眠沙百草香。",
      "却將金鬰鬯，試比菊衣裳。",
      "未博山陰墨，先娛錦里觴。",
      "滄波兼鳳沼，莫遣後鶖鶬。"
    ],
    "added_time": "2026-01-02 19:19:12"
  },
  {
    "source_file": "poet.song.174000.json",
    "title": "和府判給事登疊嶂樓喜雨韻",
    "author": "林宗放",
    "paragraphs": [
      "風流不獨占才名，水鏡冰壺表裏清。",
      "千里溪山娛暇日，一天風雨送秋聲。",
      "飽聆玉屑霏談麈，燦覩驪珠出管城。",
      "卧轍遮留能幾日，捲簾煙景若爲情。"
    ],
    "added_time": "2026-01-02 19:19:14"
  },
  {
    "source_file": "poet.song.129000.json",
    "title": "野飲",
    "author": "陸游",
    "paragraphs": [
      "青山千載老英雄，濁酒三杯失阨窮。",
      "訪古頽垣荒塹裏，覓交屠狗賣漿中。",
      "平堤漸放春蕪緑，細浪遥翻夕照紅。",
      "已把殘年付天地，騎牛吹笛伴村童。"
    ],
    "added_time": "2026-01-02 19:20:10"
  },
  {
    "source_file": "poet.song.189000.json",
    "title": "和趙保之青田即事",
    "author": "洪咨夔",
    "paragraphs": [
      "寶犀壓帳春風入，渴烏傳箭寒澌滴。",
      "砉然推枕起放衙，霜月滿庭鳧鴈集。",
      "簿書顛倒六作五，文移縱橫一取十。",
      "精神坐照吏姦破，政事流從儒術出。",
      "墨池霹靂送飛雨，積案如山笑譚畢。",
      "逢迎合爪遞相賀，戒石亭前見天日。",
      "公餘琴疊舞胎僊，客退爐熏齋繡佛。",
      "芳蹊桃李不自言，舊燕新鶑沸消息。",
      "詩筒入手如見面，金井新泉生玉色。",
      "汗青不朽須早計，過眼年華征羽急。"
    ],
    "added_time": "2026-01-02 19:20:22"
  },
  {
    "source_file": "poet.song.30000.json",
    "title": "次韵陳蒙城金風堂射飲",
    "author": "蘇頌",
    "paragraphs": [
      "南都綠蟻封初拆，西圃芳條換新碧。",
      "賓僚相遇惜餘春，樽俎留連因促席。",
      "百夫决拾看和容，何用娛賓循飲格。",
      "前者新詩嚴武事，幾日毬場較鋒鏑。",
      "幕中頼有從事賢，抱器逢時隼當射。",
      "聊從把酒發笑談，豈獨鳴弦觀準的。",
      "分明爭計算多少，舉令都忘歌節拍。",
      "蒙邑大夫富才藝，早擅詞林名藉藉。",
      "昨來州序偶淹留，幸接話言逾宿昔。",
      "行籌不必苦辭觴，得雋况曾先射澤。",
      "多慚病守鮮歡悰，出口無奇但喑啞。",
      "貪榮竊祿未能歸，每聽春禽愁杜魄。",
      "今朝何似强開顔，爲喜尊前有嘉客。"
    ],
    "added_time": "2026-01-02 19:20:27"
  },
  {
    "source_file": "poet.song.30000.json",
    "title": "和蔣穎叔亳州矮檜",
    "author": "蘇頌",
    "paragraphs": [
      "檜生本修直，此種特殊異。",
      "高不盈尋丈，廣乃遍階砌。",
      "短幹自堅强，附枝交蔭翳。",
      "森然葆羽欹，隠若虬龍墜。",
      "不知何代有，木老色彌翠。",
      "嘗聞古仙者，應化在茲地。",
      "手植有遺迹，深根幾千歲。",
      "神靈應護持，道宮存款識。",
      "自此物色繁，因爲圃人利。",
      "封殖雖地宜，屈蟠由巧智。",
      "以彼凌雲姿，還同蔽牛類。",
      "拳曲如能壽，輪囷不爲器。",
      "誰云矯生質，終亦遺世累。",
      "詩伯一留題，禪叢重增貴。",
      "豈若榴檉然，空傳草木記。"
    ],
    "added_time": "2026-01-02 19:20:27"
  },
  {
    "source_file": "poet.song.30000.json",
    "title": "暇日遊逍遥臺睹南華塑像獨置一榻旁無侍衛前無香火對之歆然起懷古之思因抒長句一千四百字題於臺上",
    "author": "蘇頌",
    "paragraphs": [
      "憶昔初讀南華篇，但愛閎辨如川源。",
      "沉酣漸得見真理，馳騖造化遊胚渾。",
      "潛心四紀不知倦，閒日講解時尋溫。",
      "其言無端極放肆，大抵順物尤連犿。",
      "六經高深如韞櫝，百氏蔽偏迷蹢閽。",
      "伯陽語道最淵邃，中士尚或疑亡存。",
      "竺乾權實信廣大，妙用不出我藩垣。",
      "偉茲三篇粹精奧，推本一化開幽𠊽。",
      "反覆孝慈去願譽，胎育仁義除詐諼。",
      "情類相親自才德，踶跂不立存樸惇。",
      "寓言本爲大方設，弔詭難與常人論。",
      "祖尚玄虛滅理學，乖背宗旨由後昆。",
      "遂矜放曠爲任達，由此道真流亡反。",
      "自非通識造閎遠，安能超悟還淳元。",
      "大鈞斡旋本何有，相禪以種紛無垠。",
      "載其形聲直喑醷，感彼氣類相嬗媛。",
      "死生之辨在旦夜，夢覺之異分形魂。",
      "神奇臭腐互美惡，蜩甲蛇蛻奚代迍。",
      "卵胎無以易生種，風化自爾成蟲蜫。",
      "出入于機泯無際，始卒若環焉可捫。",
      "芒乎萬致始同體，明以一指彌滋繁。",
      "異則肝膽爲楚越，同則蕭竹猶枅圈。",
      "真宰難以眹迹見，靈臺莫由形器援。",
      "何者非彼何者是，孰爲親愛孰爲怨。",
      "六鑿相攘有利害，兩溢類妄成鬥喧。",
      "至細不必陋蠻觸，倪大惡用驚鵬鯤。",
      "天機所動體各適，足行豈異唾者噴。",
      "外物既重內固拙，瓦注則巧金乃殙。",
      "物之儻來莫禦止，心所希跂俄屯{愍心=月}。",
      "有疾無用亢豚免，其迹已陳芻狗燔。",
      "全生難恃社之櫟，移是不定臘者䐊。",
      "逢真令尹魄栩栩，恍醜全人脰肩肩。",
      "因知禍福相倚伏，故于得失無螴蜳。",
      "惟能膽闋以生白，是乃孰耰而厭飧。",
      "道非處服無不在，人以德性爲之原。",
      "有情有信非可致，一滿一虛常不騰。",
      "九年大妙得之野，參寥疑始傳諸孫。",
      "豨韋以之挈天地，堪坯以之襲崑崙。",
      "明此南鄉唐堯帝，明此處下素王尊。",
      "衆人逐物但役役，一曲自守常暖暖。",
      "修躬明污躬則殆，飾智矜愚智彌惛。",
      "單豹治裏外逢害，張毅修襮中成殟。",
      "退不爲賓潁陽樂，盪而傷性喣水踆。",
      "二子高節去孤竹，三閭獨清浮湘沅。",
      "棄世終亦餒薇蕨，行吟徒自悲蘭蓀。",
      "彼爲禮義矯末俗，猶以佩玉趨櫜鞬。",
      "將明是非崇世論，何異狐白資紲袢。",
      "禮義治則忠信薄，是非著則名實翻。",
      "尚賢貴德下滋僞，信賞明罰民尤冤。",
      "宋榮猶然在譏世，其于毀譽方汶汶。",
      "列子待風乃輕舉，豈若御辯常掀掀。",
      "至人達觀齊物我，直往上古惟愚芚。",
      "內通耳目外心智，旁挾日月超乾坤。",
      "安時處順任天倪，抱德煬和遺世喧。",
      "悗乎忘言喙鳴合，窅爾自靜鯢桓潘。",
      "養生之主悟文惠，治氣其勇過孟賁。",
      "形形不形睨初始，物物不物鄰羲軒。",
      "得計棄智任魚蟻，勞形怵心嗟虎猿。",
      "呼我牛馬誰毀譽，夢爲魚鳥還潛翻。",
      "其窮不屑涸轍鮒，其高乃况南方鵷。",
      "方其息死樂枯髑，亦既恬生慕孤豚。",
      "嘗聞藏言乃笑杖，既見偃室聊歌盆。",
      "畏龍不羨宋人乘，睹鵲自感雕陵樊。",
      "廣莫將植擁腫木，江湖可浮瓠落樽。",
      "不將不迎隨物化，一龍一蛇更蟄蜿。",
      "以道泛觀未切著，得時而行或曲卷。",
      "皇王上下惟變適，周魯舟車殊運奔。",
      "顧指不爲天下化，排進靡使人心僨。",
      "人于應問見影響，物被生殺通凄煖。",
      "賞罰九變得其序，澤流萬世非吾恩。",
      "相{次/韭}乃合儒與墨，小辨豈數衍與髠。",
      "河伯不逢海若語，豈知至道無窮門。",
      "雲將未得鴻蒙問，烏睹生物復其根。",
      "神而化之不蘁立，未之盡者能誨啍。",
      "長波所盪滿今古，異代相應猶篪塤。",
      "喟予所稟實樗散，作器自愧非璵璠。",
      "逢辰偶得仕通籍，徼倖當與遊西崑。",
      "材力未足勝螽股，取舍徒思擇熊蹯。",
      "行年六十粗知化，藏經十二無能繙。",
      "平時有志在寥廓，遇事無意從緡昏。",
      "攖而後寧亙歲月，老之將至忘寒暄。",
      "盱盱未免囿於物，擾擾不異風中幡。",
      "昨從京輦絓丹筆，復得淮壤乘朱轓。",
      "偶逢樂歲少休息，歷覽士俗因周爰。",
      "提封乃是昔仁里，訪古時復登平邍。",
      "城中蝶巷接蓬頭，郊外魚臺連漆園。",
      "悠然清風隔千載，獨有遺像當高墦。",
      "山川世異改城郭，歲時人罕羞蘋蘩。",
      "先生縣解出無有，後世景仰空擎拳。",
      "大布緳履生弗飾，豈蘄朽壤衣如璊。",
      "烏鳶螻蟻死不避，安用丘墟祀有膰。",
      "虛堂雖異生存處，操趣猶令貪薄敦。",
      "我懷方外想音采，坐視券內敺冥煩。",
      "曳塗竊企濮水釣，投犗更思東海蹲。",
      "子葵雖未得其道，意而固願遊其藩。",
      "聖人之書議者扁，妙斲之質良在懮。",
      "空遺糟魄寧咀味，縱有履迹焉投跟。",
      "何當一發雞甕覆，因而更焚駒項轅。",
      "天光內照宇自泰，人益不累中無悶。",
      "云誰嗣響可晤語，至理竟亦歸無言。"
    ],
    "added_time": "2026-01-02 19:20:27"
  },
  {
    "source_file": "poet.song.30000.json",
    "title": "次韵司徒富公耆年會詩",
    "author": "蘇頌",
    "paragraphs": [
      "古人稱宴安，居處必擇地。",
      "諸公來河南，有若不期會。",
      "巖巖大司徒，早辭槐鼎貴。",
      "嘉謨納淵衷，故事留臺寺。",
      "構第銅駝坊，開門瀍水次。",
      "居守德爵同，位重官三事。",
      "高軒每過從，縱言談道藝。",
      "復有鄉里賢，夙昔承嘉惠。",
      "崧嶺高橫空，洛波清見底。",
      "履道追昔遊，行厨載芳醴。",
      "燕毛禮所重，安車皆戾止。",
      "年尊二國公，齒序衆君子。",
      "願公壽千秋，慰民瞻具爾。",
      "三載一來朝，當陪天子祀。"
    ],
    "added_time": "2026-01-02 19:20:27"
  },
  {
    "source_file": "poet.song.30000.json",
    "title": "次韵王宣徽太尉耆年會詩",
    "author": "蘇頌",
    "paragraphs": [
      "古來賢相稱高奇，虞有皋夔商傅伊。",
      "帝臣王佐見謨訓，千載相望如同時。",
      "我朝公輔代間出，鍾秀辰象分躔離。",
      "堂堂太尉實異稟，風質粹美和而威。",
      "仁皇始擢自藩翰，渭水兆告非熊羆。",
      "立朝早已擅風采，料敵曾不失毫釐。",
      "聖聖相承倚時棟，入登槐鼎出擁麾。",
      "司徒相繼據魁軸，勢壓諸夏摧附枝。",
      "一言寤意尊社稷，萬里奔命來戎夷。",
      "君臣一體自同德，下鄙漢相矜規隨。",
      "功成治定預告老，還鄉治第當西圻。",
      "十年休佚養沖氣，泰宇充茂心欣嬉。",
      "二公勳德誦人口，載于彝鼎歌于詩。",
      "吾皇得相柄文武，調燮四序齊璇璣。",
      "孟軻嘗稱聖之任，乃曰百世人之師。",
      "固宜天畀兩元老，期頤常保松筠姿。",
      "規橅載在廟堂上，自使風俗淳澆漓。",
      "前年召自大名尹，對罷累請菟裘歸。",
      "帝曰公今更强固，閔煩幾政留清規。",
      "兩加金貂百官首，再剖玉麟三水涯。",
      "洛人聞之喜且抃，如在旱歲逢雲霓。",
      "朝臨留府暮私第，偃息又將彌再期。",
      "今春欲作耆英會，涓日象值神俱比。",
      "謂宜飲食與宴樂，對接賓客心忘機。",
      "康寧壽富復好德，嚮此巨福全者稀。",
      "席間諸老盡賢傑，相得歡甚欹冠緌。",
      "飲盈百榼似尼父，歌有三樂同榮期。",
      "杯盤衍溢逮輿隸，割肉釃酒如林池。",
      "衣冠填咽兩城市，車馬照耀清漣漪。",
      "夜闌百炬列紅燭，天寒四座添重幃。",
      "鉅儒灑翰序嘉會，義薄皎日垂清暉。",
      "諸公半酣各賦咏，含毫疊紙魚鱗差。",
      "詩成累幅燦珠玉，光艷宜若陵鈎奎。",
      "歌聲旖旎嘯鸞鳳，酒氣冷冽噴酴醿。",
      "長篇立刻在金石，楷字高揭當軒墀。",
      "晉公延賓就綠野，謝傅卜宅臨清溪。",
      "當時貴客亦有數，詎與今日爭光輝。",
      "謄書遠報鄴都守，開緘摘句情融怡。",
      "答言遂起歸與興，迹雖未往心先飛。",
      "三賢事業固同道，用舍安得常情知。",
      "官尊邦國之柱石，望重士林之羽儀。",
      "退舍進用自殊致，大義當以公言推。",
      "不能則止固達識，陳力可行當有爲。",
      "聖君知臣賢達節，事有輕重須從宜。",
      "寧拘經禮致爲政，自有邦人歌衮衣。",
      "三台明潤少微爛，光彩並照大紫微。",
      "子房辟穀方壯歲，張蒼作相當厖眉。",
      "曹參置酒坐公府，晉賢高蹈來東籬。",
      "昔人出處固有意，造適自與時推移。",
      "光陰可惜且行樂，任從鷤鴂方春啼。"
    ],
    "added_time": "2026-01-02 19:20:27"
  },
  {
    "source_file": "poet.song.38000.json",
    "title": "南明山寶相寺十五題 石狻猊",
    "author": "釋顯忠",
    "paragraphs": [
      "亭除兩狻猊，一仰復一俯。",
      "告天與叩地，似欲訴憂苦。",
      "世傳知顗死，二獸來瞻睹。",
      "逡巡化爲石，堙沒在深土。",
      "事怪固難詰，但見形可取。",
      "風雨駁蒼苔，萬古萬萬古。"
    ],
    "added_time": "2026-01-02 19:20:34"
  },
  {
    "source_file": "poet.song.130000.json",
    "title": "夜雨暴至",
    "author": "陸游",
    "paragraphs": [
      "堂中虚窗雨氣入，堂前樷竹雨聲急。",
      "山童束緼走求火，屋漏惟愁打書濕。",
      "秋風䆉稏九千頃，此夕真成傾玉粒。",
      "蹋歌作社約比鄰，一飽今年可平揖。"
    ],
    "added_time": "2026-01-02 19:20:55"
  },
  {
    "source_file": "poet.song.200000.json",
    "title": "哭伯姊二首  其二",
    "author": "劉克莊",
    "paragraphs": [
      "幼以木蘭爲長兄，豈堪垂老隔幽明。",
      "空疎誰更譏匡鼎，友愛何曾詈屈平。",
      "服已降朞從變禮，聖猶尚左况諸生。",
      "追嚴不必伊蒲供，自有松風與澗聲。"
    ],
    "added_time": "2026-01-02 19:21:37"
  },
  {
    "source_file": "poet.song.246000.json",
    "title": "湖上值雨",
    "author": "仇遠",
    "paragraphs": [
      "波痕新綠草新青，有約尋芳芳不晴。",
      "莎徑泥深雙燕濕，柳橋烟淡一鶑鳴。",
      "山圍故苑春常鎖，泉落低畦暖未耕。",
      "十載舊蹤時入夢，畫船多處看傾城。"
    ],
    "added_time": "2026-01-02 19:21:57"
  },
  {
    "source_file": "poet.song.224000.json",
    "title": "小漿題壁用趙信國韻  其二",
    "author": "姚勉",
    "paragraphs": [
      "踏梅聊爾過江西，月裏漁竿冷插溪。",
      "料想故園春事好，亂花深處聽鶑啼。"
    ],
    "added_time": "2026-01-02 19:22:02"
  },
  {
    "source_file": "poet.song.174000.json",
    "title": "重建神秀樓追和忠定公韻",
    "author": "趙汝遇",
    "paragraphs": [
      "峨峨城南樓，締創知幾時。",
      "樓前中津水，潮來復潮歸。",
      "眷此雲海區，襟带東西溪。",
      "圖牒考往事，杳杳孤鴻飛。",
      "傳聞昔蕪城，陋若枳棘籬。",
      "鼎新頼宗衮，欲與千年期。",
      "紀事屬東萊，字字皆吾師。",
      "甲子甫一周，孫枝繼成規。",
      "壁壘訪遺蹟，闌干納餘暉。",
      "農隙既閒暇，溟波日平夷。",
      "班春布寬大，諭俗無澆漓。",
      "喬木有世臣，惟有乃似之。",
      "此段信奇事，今昨何是非。",
      "指顧舊觀還，略不煩文移。",
      "落成當元夜，月華流客衣。",
      "前作信高韻，新篇實英詞。",
      "却笑峴山語，登臨何足悲。"
    ],
    "added_time": "2026-01-02 19:22:11"
  },
  {
    "source_file": "poet.song.41000.json",
    "title": "賀簡夫石丈罷令先期請老",
    "author": "韋驤",
    "paragraphs": [
      "七十能歸世已稀，掛冠况在壯齡時。",
      "休風遠過疏公上，清節未甘陶令卑。",
      "門枕白雲朝睡美，席函明月夜杯遲。",
      "區區膠祿寧無耳，漏盡鐘鳴合自思。"
    ],
    "added_time": "2026-01-02 19:22:16"
  },
  {
    "source_file": "poet.song.212000.json",
    "title": "次韻汪卿",
    "author": "方岳",
    "paragraphs": [
      "霜洗梅花春滿握，夜寒吹老城頭角。",
      "瑣窗硯作離騷香，吐句不教花莫落。",
      "裁量要是修月手，我欲追隨慙筆閣。",
      "平生萬事不挂口，愛詩苦未厭溪壑。",
      "有人肯築風騷壇，敢不束甲三距躍。",
      "當時只料孤鳳凰，不與雞羣同抱啄。",
      "拔旗趙壁决此勝，金鼓俄驚自天落。",
      "一嗔縱得馬辟易，已覺楚歌聲四薄。",
      "夜光明月以暗投，心甚愛之顔有怍。",
      "公詩端似大國晉，玉帛諸侯頼聯絡。",
      "倘令吳楚主夏盟，獲麟正恐春秋作。",
      "歙州雖小水如練，漚鳥亦知文字樂。",
      "此盟定自不可寒，把住梅花更商確。",
      "夜窗或許時過從，莫問聖清與賢濁。"
    ],
    "added_time": "2026-01-02 19:22:34"
  },
  {
    "source_file": "poet.song.212000.json",
    "title": "僮有彈鷺寘池上者予解其縛縱之而不去蓋不飲不食拳立而不徙者七八日作詩返之故巢",
    "author": "方岳",
    "paragraphs": [
      "煙藤羃羃驚蛇蟄，雪羽飛飛羣鷺集。",
      "相莜抱子林欲深，經始營巢茅未葺。",
      "銜枚適與惡少逢，落彈不虞奇禍及。",
      "毳殘玉點偶賒死，頸曲銀鉤竟遭執。",
      "急呼解縛縱使歸，胡自拘囚長竚立。",
      "白蘋久失鴻鴈洲，紅豆不窺鸚鵡粒。",
      "申胥併日負秦庭，莊舄愁吟思越邑。",
      "云何垂翅但摧頹，豈欲言情輒於悒。",
      "子其休矣勿介介，山曰歸哉寧汲汲。",
      "放之雲壑卧蘿蔦，期以春臯伴簑笠。",
      "臨去一語更丁寧，從此謹毋輕出入。"
    ],
    "added_time": "2026-01-02 19:22:34"
  },
  {
    "source_file": "poet.song.104000.json",
    "title": "五祖山",
    "author": "王之道",
    "paragraphs": [
      "我生事幽討，塵埃良獨難。",
      "朅來舒蘄游，登臨每長歎。",
      "如何勝絕境，佛屋多所安。",
      "大哉慈悲力，神功助劖刓。",
      "住處未易言，小道亦可觀。",
      "五祖古名刹，樓臺倚巑岏。",
      "崎嶇六七里，縈紆三百盤。",
      "懸崖擢青士，夾道羅蒼官。",
      "飛泉響環玦，幽芳馥沉檀。",
      "我來及新霽，千峰碧玉攅。",
      "忽聞杞犬吠，旋覺壺天寛。",
      "水聲擢午暑，嵐氣生晚寒。",
      "心目快開豁，腰脚嗟蹣跚。",
      "看雲更搘笻，披風少凭欄。",
      "欲營五畆宮，它年寄衰殘。",
      "試煩問祖師，莫作非意干。"
    ],
    "added_time": "2026-01-02 19:23:01"
  },
  {
    "source_file": "poet.song.104000.json",
    "title": "追和游謝氏山亭贈賢上人",
    "author": "王之道",
    "paragraphs": [
      "春旱久不雨，既雨風日清。",
      "桑麻被膏潤，往往争欣榮。",
      "花鳥發詩思，湖山歡野情。",
      "駕言南畆遊，遂有西塔行。",
      "雲光鬰在望，地僻路亦生。",
      "賢公方外交，别來鶯再鳴。",
      "相逢話疇昔，茗椀喜屢傾。",
      "多謝二三子，壺漿競邀迎。"
    ],
    "added_time": "2026-01-02 19:23:01"
  },
  {
    "source_file": "poet.song.104000.json",
    "title": "黄梅東禪寺",
    "author": "王之道",
    "paragraphs": [
      "南晉今黄梅，東禪舊青蓮。",
      "曹溪竟何許，龍朔知幾年。",
      "我聞二祖師，屬袂兹褊褼。",
      "片言道有契，千古衣相傳。",
      "栽松與舂磑，爲此一大緣。",
      "朝追固若廹，夜度亦大遄。",
      "邇来五百載，兵火數變遷。",
      "惟餘墜腰石，繩竅徒空穿。",
      "堂堂吳生畫，筆法世所賢。",
      "絹素雖朽蠧，丹青尚依然。",
      "嗟予二三子，平生慕真詮。",
      "來游獲瞻仰，投老當周旋。",
      "獨恨走俗狀，明朝又加鞭。",
      "臨池更徘徊，圓荷汎漪漣。"
    ],
    "added_time": "2026-01-02 19:23:01"
  },
  {
    "source_file": "poet.song.129000.json",
    "title": "春晚至山中因訪陳道人",
    "author": "陸游",
    "paragraphs": [
      "一春衰病集殘骸，太息流塵覆酒杯。",
      "僧鉢始知蓴菜老，佛瓶初見杏花開。",
      "蘋溪小雨成幽討，松院斜陽又獨来。",
      "不爲愛閑從野叟，年来萬事學低摧。"
    ],
    "added_time": "2026-01-02 19:23:37"
  },
  {
    "source_file": "poet.song.224000.json",
    "title": "張道夫惠大小硯五走筆戲謝",
    "author": "姚勉",
    "paragraphs": [
      "蛾眉五硯列窗前，漬墨磨丹總可憐。",
      "試向鶑鶑主人問，大鬟何似小鬟妍。"
    ],
    "added_time": "2026-01-02 19:24:09"
  },
  {
    "source_file": "poet.song.30000.json",
    "title": "六月六日訪晁美叔吏部越宿蒙惠長篇因次其韵",
    "author": "蘇頌",
    "paragraphs": [
      "近伏值休澣，端居無所爲。",
      "觸熱事造請，有如褦襶詩。",
      "偶到昭德里，主人不吾非。",
      "惟今吏部郎，望清秩非卑。",
      "而與兩銓選，事聯相附離。",
      "每聽人物論，尤詳臺閣儀。",
      "沿襲尋本原，左右逢津涯。",
      "登朝鬢猶綠，繼世衣仍緇。",
      "歡然久相接，甚矣嗟吾衰。",
      "誰言同趣舍，何力能噓吹。",
      "但慚蒹葭陋，坐對瓊林枝。",
      "時或把書卷，不厭顔生饑。",
      "間亦忘形骸，任譏嗣宗癡。",
      "喜君方得塗，騫騰復何疑。",
      "豈此哀烏省，能留威鳳姿。",
      "君才適時用，早聞天子知。",
      "荷囊與鳴玉，獻納無不宜。",
      "寧校歲月勞，求爲法令師。"
    ],
    "added_time": "2026-01-02 19:24:18"
  },
  {
    "source_file": "poet.song.152000.json",
    "title": "乞補外出江皋待命泊偉觀二首  其一",
    "author": "許及之",
    "paragraphs": [
      "經年充拾遺，一字無所補。",
      "豈不懷故鄉，念方事新主。",
      "一朝冒超遷，循牆不遑處。",
      "寧離人間世，亦戀行在所。",
      "有親方頼祿，有子方應舉。",
      "守道在守官，奈當事斯語。"
    ],
    "added_time": "2026-01-02 19:24:44"
  },
  {
    "source_file": "poet.song.159000.json",
    "title": "丘文定公挽詞  其四",
    "author": "樓鑰",
    "paragraphs": [
      "處事拘攣外，鉏姦談笑中。",
      "幾年亡主將，全蜀頼明公。",
      "畏愛盾衰日，清和夷惠風。",
      "屢書終不盡，詩意亦何窮。"
    ],
    "added_time": "2026-01-02 19:24:47"
  },
  {
    "source_file": "poet.song.33000.json",
    "title": "胡笳十八拍十八首  其八",
    "author": "王安石",
    "paragraphs": [
      "死生難有却回身，不忍重看舊寫真。",
      "暮去朝來顔色改，四時天氣總愁人。",
      "東風漫漫吹桃李，盡日獨行春色裏。",
      "自經喪亂少睡眠，鶑飛燕語長悄然。"
    ],
    "added_time": "2026-01-02 19:24:51"
  },
  {
    "source_file": "poet.song.41000.json",
    "title": "憶富川四首  其三",
    "author": "韋驤",
    "paragraphs": [
      "渴憶富川好，優游度歲時。",
      "白雲藏治署，蒼竹對書帷。",
      "弈戰侵遺算，詩壇讓擁麾。",
      "還鄉固佳况，疇昔尚深思。"
    ],
    "added_time": "2026-01-02 19:24:51"
  },
  {
    "source_file": "poet.song.31000.json",
    "title": "擬寒山拾得二十首  其六",
    "author": "王安石",
    "paragraphs": [
      "我讀萬卷書，識盡天下理。",
      "智者渠自知，愚者誰信爾。",
      "奇哉閑道人，跳出三句裏。",
      "獨悟自根本，不從他處起。"
    ],
    "added_time": "2026-01-02 19:24:54"
  },
  {
    "source_file": "poet.song.38000.json",
    "title": "偈",
    "author": "釋顯忠",
    "paragraphs": [
      "咄咄咄，海底魚龍盡枯竭。",
      "三脚蝦蟆飛上天，脫殻烏龜火中活。"
    ],
    "added_time": "2026-01-02 19:24:59"
  },
  {
    "source_file": "poet.song.164000.json",
    "title": "博山道中",
    "author": "趙蕃",
    "paragraphs": [
      "春陰春晴往復佳，園花落去逢山花。",
      "城中小駐欲十日，坐覺老眼孤芳華。",
      "中團寺前慣休歇，故向博山尋曲折。",
      "眼中奇處要使傳，倚頼筆端真有舌。"
    ],
    "added_time": "2026-01-02 19:25:12"
  },
  {
    "source_file": "poet.song.17000.json",
    "title": "送王尚喆三原尉",
    "author": "歐陽修",
    "paragraphs": [
      "初仕便西轅，驪駒兩佩環。",
      "山河識天府，風雨度函關。",
      "桑柘千疇富，人煙萬井閑。",
      "欲爲京洛詠，應苦簿書間。"
    ],
    "added_time": "2026-01-02 19:25:23"
  },
  {
    "source_file": "poet.song.23000.json",
    "title": "耆英會詩",
    "author": "王拱辰",
    "paragraphs": [
      "西都山水天下奇，神嵩景室環清伊。",
      "甫申間氣秀不絕，生賢會聖昌明時。",
      "衣冠占數盛文雅，台符卿月光離離。",
      "魏京雄奧壓幽朔，遊宮御府嚴天威。",
      "膏田千里翳桑柘，犀甲萬旅馴熊羆。",
      "公當緩带名三鎮，懸赤繼軫承保釐。",
      "追推契遇最深舊，加復雍孟交旌麾。",
      "仁皇一莊龍虎榜，桂堂先後攀高枝。",
      "宦遊出處五十載，鸞臺驥路俱騰夷。",
      "三公極位固遼隔，五年以長猶肩隨。",
      "公今復主鳳門鑰，僕亦再撫侗臺圻。",
      "二京相望阻河廣，三徑不克陪遊嬉。",
      "忽聞幹步踵門至，投我十二耆英詩。",
      "整冠肅貌諷章句，若坐寶肆羅珠璣。",
      "爲言白傅有高躅，九尹結社真可師。",
      "欲令千載著風迹，亟就僧館圖神姿。",
      "詞宗端殿序篇目，滂灑大筆何淋灕。",
      "眷言履道靡充詘，菟裘近邑將營歸。",
      "敢云繪素得精筆，願列霜壁如唐規。",
      "退居舊相國元老，十年還政瀍之涯。",
      "康寧富貴備五福，靈寶盛氣如虹霓。",
      "昔年大對繼晁董，登科賜第同一期。",
      "紫垣步武既通接，金沙里閈還鄰比。",
      "探禪論道劇訓對，摩軋太古窮天機。",
      "二賢勳業冠朝省，爵齒官學誰依稀。",
      "今將圖畫表來世，詎可下客聯纓緌。",
      "既蒙月品定人物，不敢循避違風期。",
      "況承開閣厚賓客，富有景物佳園池。",
      "銅駝坊西福善宅，修竹萬箇籠清漪。",
      "天光臺高未百尺，下眺林嶺如屏帷。",
      "花王千品盡殊勝，風光繡畫三春暉。",
      "六相街中潞公第，碧瓦萬木煙參差。",
      "左隅廟室本經禮，右閣宸翰尊星奎。",
      "婆娑青鳳舞松柏，煥爛素錦薰酴醿。",
      "石渠飛溜漱寒玉，晝夜竽瑟鳴階墀。",
      "伊予陋宇治窮僻，姑喜地廣爲環溪。",
      "樓名多景可曠望，臺號風月延清暉。",
      "四時花蘤不外假，拏舟傲幘聯嬉怡。",
      "懷歸撫事若饑渴，恨無羽翼西南飛。",
      "人生交舊貴倫輩，情親意接心相知。",
      "豈無晚秀負才藴，高談大笑拘禮儀。",
      "洛中故事名義燕，二毛第一年相推。",
      "灑冠登仕荷天寵，尊君報國當百爲。",
      "既嗟大耋盍知止，納祿謝事皆所宜。",
      "顧方北道倚煩劇，未許解紱披荷衣。",
      "長篇不令負花約，爲指風什歌式微。",
      "如羹甘露爽心骨，似柄玉麈親顔眉。",
      "蘭叢雖未長羅宅，菊英似亦思陶籬。",
      "子山已著小園賦，彥倫猶媿鍾山移。",
      "聊攄短引謝招隠，肯使猿鶴常驚啼。"
    ],
    "added_time": "2026-01-02 19:26:39"
  },
  {
    "source_file": "poet.song.159000.json",
    "title": "觀文殿學士趙公挽詞  其四",
    "author": "樓鑰",
    "paragraphs": [
      "皇上初更化，追鋒詔語溫。",
      "同看三老起，今歎一身存。",
      "別久勞魂夢，人亡濺淚痕。",
      "從茲歸故隠，舊事與誰論。"
    ],
    "added_time": "2026-01-02 19:26:44"
  },
  {
    "source_file": "poet.song.142000.json",
    "title": "贛守張子智舍人寄詩送酒和韻謝之",
    "author": "楊萬里",
    "paragraphs": [
      "誰言天上張公子，飛下崆峒看曉晴。",
      "爲愛東坡題八境，却同嚴助厭承明。",
      "詩來風雨荒涼後，語带江山紫翠橫。",
      "更遣麯生相暖熱，十年同社再尋盟。"
    ],
    "added_time": "2026-01-02 19:26:59"
  },
  {
    "source_file": "poet.song.212000.json",
    "title": "再次韻因索紙筆",
    "author": "方岳",
    "paragraphs": [
      "誰何扣門聲啄木，踏雪逢迎寒起粟。",
      "詩筒過我捷於羽，墨滑豈供貂尾續。",
      "雲鏘孤響落瓊璈，頓覺聞韶不知肉。",
      "膽驚强韻婁吐舌，春溢長箋手幾縮。",
      "鈍根難除撚髭苦，夜凡晶熒殘幾燭。",
      "管城子老免冠謝，久不中書三致祝。",
      "擇交正自欠楮生，兩窮相值聲蔌蔌。",
      "端凝頼有弘農陶，時一浴之雲外瀑。",
      "山寒亦聞泓有語，未致兩生長不足。",
      "誰其下榻徐孺子，不以寒暄事竿牘。",
      "徑須回旋作詩供，縱使長貧顔有穆。",
      "書生得句如得官，無以藉之眉爲蹙。",
      "雲煙繭紙生踴躍，涕唾犀毫負慙恧。",
      "倘非渠輩稱揮灑，未見無虞堪即鹿。",
      "殘風剩月幸見分，卷軸今當汗駒犢。",
      "夜窗賡載有餘暇，牋注離騷到蘭菊。",
      "雪鋪玉箋烏絲欄，一一手抄森似束。",
      "毋令千載韓退之，作傳譏嘲老而禿。"
    ],
    "added_time": "2026-01-02 19:27:00"
  },
  {
    "source_file": "poet.song.212000.json",
    "title": "黄宰致江西詩雙井茶",
    "author": "方岳",
    "paragraphs": [
      "黄侯授我以江西詩禪之宗派，瀹我以雙井老仙之雪香。",
      "磚爐春著兔毫玉，石鼎月翻魚眼湯。",
      "夜窗搜攪十年讀，候蟲鳴秋聲殷牆。",
      "乃翁詩家第一祖，不用棒喝行諸方。",
      "掀翻杜陵自作古，夜半衣缽誰升堂。",
      "單傳橫出二十六，未許歙梅洪鴈行。",
      "雅聞滕閣藏墨本，欲往從之山阻長。",
      "牙籤大冊忽在眼，荒苔茅屋森珩璜。",
      "東湖柳色入眉宇，君其幾代之諸郎。",
      "不離文字話祖意，傳燈肯與留山房。",
      "寧知三生受昏闇，縱有此燈無此光。",
      "宜州戍樓山月苦，茫茫參到無何鄉。"
    ],
    "added_time": "2026-01-02 19:27:00"
  },
  {
    "source_file": "poet.song.182000.json",
    "title": "代邑士上趙百里",
    "author": "劉宰",
    "paragraphs": [
      "美矣吾邦此大夫，仁中有勇信今無。",
      "治侔東里興鄉校，政壓西門送女巫。",
      "謀廣生員來共學，力排淫祀警羣愚。",
      "一陶風俗成醇厚，千古聲名泰華俱。"
    ],
    "added_time": "2026-01-02 19:27:13"
  },
  {
    "source_file": "poet.song.104000.json",
    "title": "宿彰教寺",
    "author": "王之道",
    "paragraphs": [
      "過市欲投宿，穢隘非所安。",
      "人言五里餘，有寺潔且寛。",
      "驅駑犯泥淖，敢憚風雨寒。",
      "稻塍與兔逕，縈紆度千盤。",
      "衣裘被沾濕，脚膝加蹣跚。",
      "因思聖人語，後獲當先難。",
      "壯哉古道場，翬飛映層巒。",
      "秀色藹松檜，清香馥芝蘭。",
      "我心大有得，豈惟厭遊觀。",
      "行行勿躊躇，霽日升雲端。"
    ],
    "added_time": "2026-01-02 19:27:18"
  },
  {
    "source_file": "poet.song.129000.json",
    "title": "久雨喜晴十韵",
    "author": "陸游",
    "paragraphs": [
      "一雨二十日，頽牆屋茆爛。",
      "扶杖出門行，四顧水瀰漫。",
      "村迥鳩爭巢，村昏雞失旦。",
      "荒庭蛙黽豪，空廡螢火亂。",
      "蠧魚敗書編，萍草黏户半。",
      "清風忽東来，一剪雨脚斷。",
      "天青日杲杲，河白星燦燦。",
      "車轍尋舊途，船步出新岸。",
      "稍喜泥潦乾，破竈得炊爨。",
      "賤貧固多憂，長歌寄吾嘆。"
    ],
    "added_time": "2026-01-02 19:27:33"
  },
  {
    "source_file": "poet.song.180000.json",
    "title": "刈麥",
    "author": "釋居簡",
    "paragraphs": [
      "恨入崆峒渺，偏於麥熟時。",
      "謬將勤補拙，愧在素仍尸。",
      "仰識陰陽足，豐酬餠餌思。",
      "秋高禾黍實，不與宿根期。"
    ],
    "added_time": "2026-01-02 19:28:29"
  },
  {
    "source_file": "poet.song.130000.json",
    "title": "山居疊韵",
    "author": "陸游",
    "paragraphs": [
      "禽吟陰森林，鹿伏樸樕木。",
      "嗚呼吾徒愚，僕僕逐肉粟。",
      "聨翩憐鳶肩，覆餗速戮辱。",
      "艱難還山間，獨欲足畜牧。",
      "躋梯棲西谿，築屋宿北谷。",
      "光芒常當藏，櫝玉觸俗目。"
    ],
    "added_time": "2026-01-02 19:29:19"
  },
  {
    "source_file": "poet.song.164000.json",
    "title": "明叔有語贈贛丞曾幼度次韻簡明叔并寄幼度爲明叔賦買江天詩",
    "author": "趙蕃",
    "paragraphs": [
      "詩成要落天地間，太虛明月相往還。",
      "聲名或覺四海隘，身乃憔悴窮閉關。",
      "詩中妙理超生死，何但不以彼易此。",
      "我來白下豈徒然，簿書鳬鶩非吾事。",
      "陳君一見投紵衣，刺天翼並青冥垂。",
      "楚人不悞玉在璞，山川終用騂之犁。",
      "曾侯願識今已後，因君示我詩到手。",
      "不惟我輩獨識真，異饌珍羞甘衆口。",
      "幾思插翅飛墮前，漫看璧月缺復圓。",
      "符移催來定不遠，挐音不見聞擔肩。",
      "世人千金買嬋娟，我視棄去如浮烟。",
      "萬言杯水世所捐，顧欲頼以無窮傳。"
    ],
    "added_time": "2026-01-02 19:29:33"
  },
  {
    "source_file": "poet.song.164000.json",
    "title": "次韻徐季純見貽",
    "author": "趙蕃",
    "paragraphs": [
      "尺渾孰愈千丈清，幽居何以爭城傾。",
      "翺翔蓬蒿豈不適，乃欲萬里勞蜚鳴。",
      "文章縱云有定價，瓦釜亦或能鏗鍧。",
      "知音固當屬善聽，我初未鼓一再行。",
      "鄭人之璞周死鼠，昧者自謂懷連城。",
      "我于翰墨雖早嗜，四十五十今何情。",
      "元無小異君孰取，矻矻便欲揚其名。",
      "得非念我西南征，倦遊久意思傭耕。",
      "少年不飲老更醒，而衆紛紛多絕纓。",
      "屬君勿用揚其名，臃腫拳曲能全生。"
    ],
    "added_time": "2026-01-02 19:29:33"
  },
  {
    "source_file": "poet.song.164000.json",
    "title": "畢叔文携坡帖及與季真給事倡酬詩卷見訪於邢大聲家相與觀之明日次韻淳熙癸卯正月二十有一日也",
    "author": "趙蕃",
    "paragraphs": [
      "精金美玉當難朽，白衣蒼狗終何有。",
      "胡爲徑欲老東坡，應坐生時宿南斗。",
      "何時斯文日再中，共推元祐超羣公。",
      "衮衣已易深衣古，醴酒寧思客酒濃。",
      "當年政化方隨日，詔訪賢良設科十。",
      "玉堂發策肆雄深，四海旁招無遁逸。",
      "緬惟貞觀圖凌烟，功臣劍佩空蹌然。",
      "未如武德藏書府，至今名字星日懸。",
      "君之曾祖我高祖，想象聞風謂千古。",
      "書藏東里罔或存，集喜西臺刊未覩。",
      "相逢已足慰悲凉，墨妙更許窺家藏。",
      "趣奇造異兩邢子，置酒共親燈燭光。"
    ],
    "added_time": "2026-01-02 19:29:33"
  },
  {
    "source_file": "poet.song.164000.json",
    "title": "次韻斯遠同彥章見過之作",
    "author": "趙蕃",
    "paragraphs": [
      "昔人結交談耳餘，一朝變起肝腦塗。",
      "吾曹結交自有道，嗜好又况子與余。",
      "每憶見君吾里初，中間去君落江湖。",
      "歸來忽忽夏復夏，相過凡幾窮朝晡。",
      "君家仲容亦吾徒，向來亦恨天一隅。",
      "我今借屋得近市，渠乃屏迹田間廬。",
      "吾曹與物自多忤，頌詩讀書猶論古。",
      "君才端可供王羞，而我不足供鼎俎。",
      "胡爲愛我不棄我，匪但追隨仍晤語。",
      "南山有約不可渝，可堪舊雨連今雨。"
    ],
    "added_time": "2026-01-02 19:29:33"
  },
  {
    "source_file": "poet.song.164000.json",
    "title": "次韻徐審知寄贈古句",
    "author": "趙蕃",
    "paragraphs": [
      "倦遊歷落三載中，重來觸事多不同。",
      "舊交雲散隔山嶽，在者一二莫我從。",
      "新知喜獲徐孺子，年少已有諸老風。",
      "譬之寶劍雖尚伏，清夜往往舒長虹。",
      "惟君家學故有宗，念我早日嘗登龍。",
      "周旋何止道疇昔，玷缺便擬相彌縫。",
      "分携轉眄且十日，夢寐嘗若見德容。",
      "要裁短章寄離闊，抒思苦窮無由豐。",
      "新詩忽來墮我側，句法沈穩字亦工。",
      "寂寥此道幾欲息，玄文縱在人非雄。",
      "吾君嗜好乃如此，誰爲冀北真羣空。",
      "我今百不一稱意，顧頼交友忘終窮。",
      "茲焉得君益足賀，自起酌酒澆塊胸。",
      "滔滔原從濫觴至，君其勿憚尋尺庸。",
      "異時相見定刮目，敢作吳下舊阿蒙。",
      "因君我亦事穮蔉，瘠鹵要使成千鍾。"
    ],
    "added_time": "2026-01-02 19:29:33"
  },
  {
    "source_file": "poet.song.39000.json",
    "title": "奉寄崔伯易",
    "author": "王令",
    "paragraphs": [
      "功業嘗聞亦有時，可能天命出依違。",
      "終看世態真何道，不得吾心自合歸。",
      "廊廟得逢應有義，草茅雖老尚知非。",
      "秋來客况無他異，時向西風誦式微。"
    ],
    "added_time": "2026-01-02 19:29:39"
  },
  {
    "source_file": "poet.song.200000.json",
    "title": "禽言九首 婆餠焦",
    "author": "劉克莊",
    "paragraphs": [
      "阿婆八十雙鬢皤，屑麥爲餠將奉婆。",
      "小家新婦拙烹調，不覺鐺熱令餠焦。",
      "高堂日晏婆停筯，小姑訶婢郎譴婦。",
      "新婦歛手前謝過，別就熱鐺翻一箇。"
    ],
    "added_time": "2026-01-02 19:29:39"
  },
  {
    "source_file": "poet.song.104000.json",
    "title": "贈浮屠勤上人",
    "author": "王之道",
    "paragraphs": [
      "隔宿不問道，此語幼所聞。",
      "汨没塵土中，歲晚方得君。",
      "學道戒怠惰，成功在精勤。",
      "勤哉勤道者，取名不徒云。",
      "别來十二秋，東遊遍温鄞。",
      "持呪動至暮，坐禪常達昕。",
      "寸陰古所惜，君今惜餘分。",
      "兢兢窮晝夜，直欲忘齋薫。",
      "軒昂冲天鶴，那容混鷄群。",
      "我老懶成癖，見君但歡欣。",
      "茅齋無一物，坐對柏子焚。",
      "忽然捨我去，翩若風中雲。"
    ],
    "added_time": "2026-01-02 19:29:51"
  },
  {
    "source_file": "poet.song.202000.json",
    "title": "寄趙倉",
    "author": "許棐",
    "paragraphs": [
      "麾節交迎出帝城，滿朝皆羨板輿榮。",
      "一州暫輟春風暖，八郡同瞻霽月明。",
      "吳苑鶑花新管領，秦溪桃李舊生成。",
      "應憐倦卧寒窗者，煮藥爐邊聽雪聲。"
    ],
    "added_time": "2026-01-02 19:29:58"
  },
  {
    "source_file": "poet.song.199000.json",
    "title": "八和  其一",
    "author": "劉克莊",
    "paragraphs": [
      "黠兒陰挾彈丸隨，發巧懸知中必奇。",
      "蠅本至微求附驥，貙猶可畏况生羆。",
      "烘燖似蝨羣藏絮，纏縛如蠶自吐絲。",
      "玉汝于成頼渠輩，何須挾策遠從師。"
    ],
    "added_time": "2026-01-02 19:30:16"
  },
  {
    "source_file": "poet.song.224000.json",
    "title": "和陳和卿四絕  其四",
    "author": "姚勉",
    "paragraphs": [
      "空齋長夏永如年，鶑囀林陰鷺水田。",
      "只好更尋棋一局，莫孤花影午時天。"
    ],
    "added_time": "2026-01-02 19:30:37"
  },
  {
    "source_file": "poet.song.190000.json",
    "title": "詠柳",
    "author": "薛美",
    "paragraphs": [
      "一撮嬌黄染不成，藏鴉未穩早藏鶑。",
      "行人自謂傷離別，枉折無情贈有情。"
    ],
    "added_time": "2026-01-02 19:30:39"
  },
  {
    "source_file": "poet.song.159000.json",
    "title": "婁忠簡公挽詞  其四",
    "author": "樓鑰",
    "paragraphs": [
      "寮寀侍儲闈，如公久任稀。",
      "載欣商皓起，終惜漢疏歸。",
      "問字煩參訂，談經頼發揮。",
      "一書真總要，星日重光輝。"
    ],
    "added_time": "2026-01-02 19:31:10"
  },
  {
    "source_file": "poet.song.212000.json",
    "title": "趙丞饟酒蟹獐巴",
    "author": "方岳",
    "paragraphs": [
      "公子無腸秋滿殻，山吏無魂飽霜蘀。",
      "寒浦醉骨糟丘臺，鳴髇數肋凌煙閣。",
      "故人斜封三印紅，秋江已在吾目中。",
      "角聲喚起邊城夢，雪岸打圍蘆荻風。"
    ],
    "added_time": "2026-01-02 19:31:11"
  },
  {
    "source_file": "poet.song.212000.json",
    "title": "元夕病中",
    "author": "方岳",
    "paragraphs": [
      "家貧近市常喧啾，燈夕無燈冷於水。",
      "罷參法喜深炷香，示疾維摩低隠几。",
      "梅花相親不余負，酒盞成疎竟誰使。",
      "一生甘作癡凍蠅，百方莫趁追奔螘。",
      "頗聞捷奏箭飛書，想見昇平花作市。",
      "醉吹笙篴舞蛾眉，春入鼓鼙騰馬耳。",
      "落釵敖盪少年事，彈鋏悲歌游俠子。",
      "寧種松風眠隠居，自斸芝田餐甪里。",
      "掉頭塵土誰枉尺，過眼紛華不盈咫。",
      "吾生如月浪中翻，人情得蜜刀頭舐。",
      "內觀各自普光明，頓悟中生大驩喜。",
      "紞如三鼓雨聲寒，睡思正濃姑舍是。"
    ],
    "added_time": "2026-01-02 19:31:11"
  },
  {
    "source_file": "poet.song.41000.json",
    "title": "詠唐史 李英公",
    "author": "韋驤",
    "paragraphs": [
      "威加突厥勝長城，藥賜鬚灰感聖情。",
      "垂沒訓言非不慮，奈何墳土竟遭平。"
    ],
    "added_time": "2026-01-02 19:31:17"
  },
  {
    "source_file": "poet.song.246000.json",
    "title": "題李成寒鴉圖",
    "author": "仇遠",
    "paragraphs": [
      "老樹枯苔雪乍晴，饑烏飛集噤無聲。",
      "蒺藜沙上花開早，且讓春風與燕鶑。"
    ],
    "added_time": "2026-01-02 19:31:36"
  },
  {
    "source_file": "poet.song.182000.json",
    "title": "謝章泉再以前韻見寄三首  其二",
    "author": "劉宰",
    "paragraphs": [
      "解印歸來白社劉，風流靖節許同流。",
      "詩來幾說鶑求友，老去自慚狐首丘。",
      "會合由來天幸耳，殷勤還識我心不。",
      "春回是處堪行樂，能復携錢掛杖頭。"
    ],
    "added_time": "2026-01-02 19:31:48"
  },
  {
    "source_file": "poet.song.23000.json",
    "title": "來燕堂聯句",
    "author": "韓絳",
    "paragraphs": [
      "賢侯謝郡歸，從游樂吾黨。",
      "林泉富餘地，卜築疏陳莽。",
      "是時春正中，來燕音下上。",
      "若賀大厦成，喜留衆賓賞。",
      "得名因談笑，揮墨粲題榜。",
      "所夸賢豪盛，豈止池榭廣。",
      "人心樂且閒，鳥意頡而頏。",
      "吟罇敞花軒，醉枕酣風幌。",
      "輕雲薄藻棟，初日麗珠網。",
      "紅袂生暗香，清絃泛餘響。",
      "林深隠飛蓋，岸曲遲去槳。",
      "波光欄檻明，竹氣衣巾爽。",
      "虛容凉樾入，影與文漣蕩。",
      "晨飈轉綠蕙，夕雨滋膏壤。",
      "嘉辰喜盍朋，命駕期屢往。",
      "觴詠陶淑真，世俗豈吾倣。",
      "得以爲勝游，蕭然散煩想。",
      "公子固好士，世德復可象。",
      "今此大基構，不圖專奉養。",
      "美哉風流存，來葉足師仰。"
    ],
    "added_time": "2026-01-02 19:31:56"
  },
  {
    "source_file": "poet.song.120000.json",
    "title": "次韻汪汝馮見贈",
    "author": "曾協",
    "paragraphs": [
      "身閑官冷巧相如，草舍柴扉况並居。",
      "刮目尚爲三日別，論心真勝十年書。",
      "屢煩折簡催羸馬，知有新粧出綺疏。",
      "興發會須携短策，要看風味慰逃虛。"
    ],
    "added_time": "2026-01-02 19:32:00"
  },
  {
    "source_file": "poet.song.192000.json",
    "title": "城上烏",
    "author": "吳泳",
    "paragraphs": [
      "爾何不向別處棲，東飛日白足，南飛有樹枝。",
      "翺翔空中不欲墮，逋尾又向城頭歸。",
      "城雖高，人亦好，三匝重來屋邊遶。",
      "不緣啄雁稗，不爲唼鳬藻。",
      "鴉鴉唾駡閭里常，睠睠忠言主人告。",
      "所生八九子，頼有三雛成。",
      "兩雛連檣去，一雛聞絃驚。",
      "往來城頭蹔棲止，旭日又恐東方明。"
    ],
    "added_time": "2026-01-02 19:32:09"
  },
  {
    "source_file": "poet.song.202000.json",
    "title": "送趙子梁",
    "author": "許棐",
    "paragraphs": [
      "梅福舟行速，離觴不暇斟。",
      "雖然交日淺，頗覺別情深。",
      "宿處雁相伴，到時鶑對吟。",
      "水心新冢下，替我一沾襟。"
    ],
    "added_time": "2026-01-02 19:32:24"
  },
  {
    "source_file": "poet.song.130000.json",
    "title": "寓嘆三首  其三",
    "author": "陸游",
    "paragraphs": [
      "裘薄便冬暖，簞空畏午饑。",
      "臨成乞米帖，看入借車詩。",
      "學古心猶壮，憂時語自悲。",
      "公卿闕自重，社稷欲誰期。"
    ],
    "added_time": "2026-01-02 19:32:29"
  },
  {
    "source_file": "poet.song.130000.json",
    "title": "醉卧道邊覺而有賦",
    "author": "陸游",
    "paragraphs": [
      "太華五千仞，天台四萬丈。",
      "一枝古藤如黑龍，天遣飄然寄閑放。",
      "莫怪公卿不我知，我自不知渠是誰。",
      "史書弄筆後來事，繡鞍寶带聊兒嬉。",
      "旗亭爛醉官道卧，醒後無人數吾過。",
      "世間恩怨一時空，且免它年送臨賀。"
    ],
    "added_time": "2026-01-02 19:32:29"
  },
  {
    "source_file": "poet.song.164000.json",
    "title": "戲呈喻叔奇丈",
    "author": "趙蕃",
    "paragraphs": [
      "平生喻工部，許我詩盟與。",
      "邇來每見每匆匆，倚頼深春間歸路。",
      "問我自行何所去，告以吳門當小住。",
      "問公公有故人否，爲我略營薪水助。",
      "欣然惠我書一紙，爲我殷勤談所以。",
      "我云素書難送汝，併復因之陳骩骳。",
      "公言於我則厚矣，楓落吳江自爲累。",
      "幸逃烏有一先生，猶勝東城老居士。"
    ],
    "added_time": "2026-01-02 19:32:47"
  },
  {
    "source_file": "poet.song.164000.json",
    "title": "坐間呈曾幼度兼屬陳明叔",
    "author": "趙蕃",
    "paragraphs": [
      "三年幾度江天閣，我爾相看兩牢落。",
      "江山好處欲題詩，下筆逡巡媿吾弱。",
      "詩中最愛曾贛丞，恨渠不來俱此登。",
      "今最驅車叩吾門，寒漫未了先覓君。",
      "乃知吾人同臭味，識面聞風總相契。",
      "一杯聊爾勞江山，向來鬰鬰今開顔。"
    ],
    "added_time": "2026-01-02 19:32:47"
  },
  {
    "source_file": "poet.song.39000.json",
    "title": "寄都下二三子失舉二首  其二",
    "author": "王令",
    "paragraphs": [
      "太學虀鹽共苦辛，寒窗筆硯日相親。",
      "梁王臺畔一分袂，揚子江頭三換春。",
      "篋裏黄金須買酒，髩邊白髪解欺人。",
      "窮通得喪誰能定，况是男兒有此身。"
    ],
    "added_time": "2026-01-02 19:33:20"
  },
  {
    "source_file": "poet.song.33000.json",
    "title": "道中寄吉父",
    "author": "王安石",
    "paragraphs": [
      "白霧青煙入馬蹄，朝寒瑟瑟樹聲悲。",
      "平山斷壠回環失，鳴鳥游魚上下隨。",
      "廟算未聞收策士，瘴鄉誰與擇軍麾。",
      "憂時自欲尋君語，行路何妨更有詩。"
    ],
    "added_time": "2026-01-02 19:33:39"
  },
  {
    "source_file": "poet.song.224000.json",
    "title": "嘲燕",
    "author": "姚勉",
    "paragraphs": [
      "蓬蒿塞徑掩柴關，紫燕離巢更不還。",
      "大厦連雲成就日，重遊簾幙有何顔。"
    ],
    "added_time": "2026-01-02 19:33:46"
  },
  {
    "source_file": "poet.song.152000.json",
    "title": "應致遠以百韻古詩見示推許過當病中姑借放翁韻奉酬",
    "author": "許及之",
    "paragraphs": [
      "我詩何敢希楊公，况復進之陸放翁。",
      "煩君妙語相縱臾，控地豈得追培風。",
      "兩翁齊名家異縣，歎惜餘年能幾見。",
      "斯人不上甘泉班，我輩先之靦顔面。",
      "君到靈山親得語，切莫提撕落言句。",
      "恨君相見一年遲，不同薊北燕南路。"
    ],
    "added_time": "2026-01-02 19:34:20"
  },
  {
    "source_file": "poet.song.129000.json",
    "title": "送猷講主赴李明府姜山之招",
    "author": "陸游",
    "paragraphs": [
      "貫花籖帙壓車轅，惟子窮探到本源。",
      "聽法鬼神環麈尾，質疑英俊集龍門。",
      "孤舟此日輕爲别，尺素何時遠見存。",
      "坐想文殊對摩詰，高談無礙九河翻。"
    ],
    "added_time": "2026-01-02 19:34:32"
  },
  {
    "source_file": "poet.song.164000.json",
    "title": "送趙一叔江西漕赴召代成父作二首  其一",
    "author": "趙蕃",
    "paragraphs": [
      "憶昨公持使節西，迎公曾渡石田溪。",
      "今公復因召節至，送公亦渡石田水。",
      "公今西來又東去，送迎車馬紛無數。",
      "我雖憔悴不如人，倚頼故情蘄一顧。"
    ],
    "added_time": "2026-01-02 19:34:43"
  },
  {
    "source_file": "poet.song.114000.json",
    "title": "復和憐字韵二首  其二",
    "author": "吳芾",
    "paragraphs": [
      "春色撩人勝去年，鶑啼燕語若相憐。",
      "一川烟水清還淺，萬疊雲山斷復連。",
      "好景會心宜樂矣，故園回首却悽然。",
      "同僚頼有清新句，似聽松風潄玉泉。"
    ],
    "added_time": "2026-01-02 19:35:38"
  },
  {
    "source_file": "poet.song.39000.json",
    "title": "和束熙之論舊",
    "author": "王令",
    "paragraphs": [
      "當年齠齔偶同門，餬口重來已十春。",
      "仰嘆早成渾屬子，始知老拙盡輸人。",
      "火烟論友勞薫灼，桂蘗爲生合苦辛。",
      "待看聖賢堂奥去，願持箕帚掃遺塵。"
    ],
    "added_time": "2026-01-02 19:35:50"
  },
  {
    "source_file": "poet.song.120000.json",
    "title": "送向兄荆父帥維揚二首  其二",
    "author": "曾協",
    "paragraphs": [
      "大父曾開刺史天，固應陳迹尚依然。",
      "邦人却怪家風在，故老今推宅相賢。",
      "仗鉞秉旄仍置使，輕裘緩带更安邊。",
      "須知此日分憂重，更覺光榮掩後前。"
    ],
    "added_time": "2026-01-02 19:36:00"
  },
  {
    "source_file": "poet.song.190000.json",
    "title": "送宇文侍郎知廬州",
    "author": "魏了翁",
    "paragraphs": [
      "和戎八十年，尺箠不施寸。",
      "彼方玄黄篚，此但青紫楦。",
      "懷榮保妻子，是固人所賤。",
      "或者倖邊功，橫行請十萬。",
      "問學不素講，利欲所薰焮。",
      "紅旗與黄紙，勇怯無定論。",
      "淮浦唇大江，九重重分閫。",
      "容臺少常伯，忠孝在寢飯。",
      "帝謂吾先正，嘗遺蠟書恨。",
      "汝今其聞孫，未報君父怨。",
      "九旗下青冥，往爲忠義勸。",
      "再拜亟祗命，當仁不敢遜。",
      "黄金絡馬頭，茸纛立憲憲。",
      "先聲劘塞垣，虜師不足遁。",
      "鄰里會方山，踈余且有獻。",
      "裴相昔守淮，董師征洄郾。",
      "兵端寔蔡啟，深入非始願。",
      "况今狃承平，士氣方曼曼。",
      "民力苦剜創，帥債未折券。",
      "如弱者禦盜，高墉守關楗。",
      "破羌趙營田，勝楚何繕堰。",
      "但當强精神，勿與角勇健。",
      "功名不入眼，兩鬭待其困。",
      "却携令名歸，太平待公建。"
    ],
    "added_time": "2026-01-02 19:36:22"
  },
  {
    "source_file": "poet.song.31000.json",
    "title": "酬王濬賢良松泉二詩 泉",
    "author": "王安石",
    "paragraphs": [
      "宋興古剎今長干，靈曜臺殿荒檀欒。",
      "二泉相望棄不渫，西泉尚絫三石槃。",
      "其流散漫爲沮洳，稍集小礫生微瀾。",
      "東泉土梗久蔽塞，穿治乃見甃甓完。",
      "道人慈哀波及遠，溝蕩兩取合土山。",
      "山前灌輸各自足，轆轤罷轉井口閑。",
      "取遥比甘覺近美，與舊爭冽知新寒。",
      "爞爞夏秋百源乾，抱甕復道愁蹣跚。",
      "疾傾橫逗勢未足，嗟此善利何時殫。",
      "慮長易脆有大檀，伐堅羌廬窟孱顔。",
      "金多匠手肯出巧，風水千里安知難。",
      "沒羽之虎行林間，籜龍失職因藏跧。",
      "循除靜投悲瑟瑟，映瓦微見清潺潺。",
      "三年營之一日就，有口共以成爲歡。",
      "論功信可侈後觀，何似當時萬竹蟠。"
    ],
    "added_time": "2026-01-02 19:36:44"
  },
  {
    "source_file": "poet.song.33000.json",
    "title": "寶應二三進士見送乞詩",
    "author": "王安石",
    "paragraphs": [
      "少喜功名盡坦塗，那知干世最崎嶇。",
      "草廬有客歌梁甫，狗監無人薦子虛。",
      "解玩山川消積憤，靜忘歲月頼群書。",
      "慚君枉蓋如平昔，不笑謀生萬事疏。"
    ],
    "added_time": "2026-01-02 19:37:05"
  },
  {
    "source_file": "poet.song.130000.json",
    "title": "雨中卧病有感",
    "author": "陸游",
    "paragraphs": [
      "病卧窮山白髮新，不堪風雨過中春。",
      "歌呼空倚一尊酒，零落漸無吾輩人。",
      "千戴詩書成長物，兩京宫闕委胡塵。",
      "非熊老子不復見，誰吊遺魂清渭濵。"
    ],
    "added_time": "2026-01-02 19:37:11"
  },
  {
    "source_file": "poet.song.189000.json",
    "title": "謹和老人初冬即事",
    "author": "洪咨夔",
    "paragraphs": [
      "莫怒狙公賦芧慳，萬緣一定不容干。",
      "老便窗下迷離暖，醉愛尊前郭索寒。",
      "屑玉晨光明沆瀣，流珠夜氣鬰蘭玕。",
      "但能飽喫長年飯，射虎南山有分看。"
    ],
    "added_time": "2026-01-02 19:37:36"
  },
  {
    "source_file": "poet.song.189000.json",
    "title": "謹和老人初冬寓筆十絕  其一",
    "author": "洪咨夔",
    "paragraphs": [
      "平泉草木須臾夢，金谷鶑花一撮塵。",
      "富貴若生根到底，兩家占斷別無人。"
    ],
    "added_time": "2026-01-02 19:37:36"
  },
  {
    "source_file": "poet.song.166000.json",
    "title": "寄甘叔異戶曹賈季承鄧南季教授二首  其一",
    "author": "趙蕃",
    "paragraphs": [
      "去年舟上曲江磯，招隠無人詠桂枝。",
      "常恨書題苦寥闊，不堪歲月重流離。",
      "誰云司戶官雖小，舊說訾洲前所遺。",
      "登臨想見日成賦，寄我何當爲解頤。"
    ],
    "added_time": "2026-01-02 19:37:39"
  }
]