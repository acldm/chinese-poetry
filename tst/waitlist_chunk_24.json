[
  {
    "source_file": "poet.song.153000.json",
    "title": "謝周睎顔寄惠新芽",
    "author": "虞儔",
    "paragraphs": [
      "摘鮮分送細茸茸，知在春山第幾重。",
      "包裹雅宜青箬篰，寵珍寧羨赤囊封。",
      "䃺驚雪落巖前石，烹訝風生澗底松。",
      "堆案文書吾欲睡，頼渠喚醒小從容。"
    ],
    "added_time": "2026-01-02 18:06:41"
  },
  {
    "source_file": "poet.song.20000.json",
    "title": "過牛光祿故居",
    "author": "元絳",
    "paragraphs": [
      "白頭重到故人家，境是人非起歎嗟。",
      "三徑未荒陶令菊，四時長放庾郎花。",
      "林風光動藏鶑葉，溪漲痕生宿鷺沙。",
      "肯構有材移病久，會憑詩酒傲煙霞。"
    ],
    "added_time": "2026-01-02 18:06:53"
  },
  {
    "source_file": "poet.song.28000.json",
    "title": "游禪智寺",
    "author": "劉敞",
    "paragraphs": [
      "重岡斗上半浮雲，行繞芳叢日已曛。",
      "蒙頂川原眼中見，揚州歌吹竹西聞。",
      "梵王重壁臺先毁，古佛雙林火亦焚。",
      "會看旃檀重滿地，莫悲糜鹿向成羣。"
    ],
    "added_time": "2026-01-02 18:07:09"
  },
  {
    "source_file": "poet.song.42000.json",
    "title": "酬蔡尉秘校",
    "author": "郭祥正",
    "paragraphs": [
      "環峰雨過烟嵐披，君醉兀兀騎驢歸。",
      "明朝大字送滿篋，乃是醉掃琅琊詩。",
      "陽冰篆筆昔未有，鐵索礧碨纒蛟螭。",
      "禹偁八詠不足數，永叔爛浸鐫瑤碑。",
      "山光水潤洗出大古色，更後敢作知爲誰。",
      "愛君膽大少且鋭，攙剔缺漏筆補之。",
      "飄然一别今七載，取讀往往生光輝。",
      "寧知流落尚爲尉，瀟湘邂逅令人嚱。",
      "又致新章溢編楮，遣僕買酒烹黄雞。",
      "伊予齒髮更衰落，固異往昔相逢時。",
      "舉杯未盡輒醉倒，跟吻雖强難扶持。",
      "人生老去百無益，談新憶故惟傷悲。",
      "勸君休吟亦勿飲，橛株拘坐真忘機。",
      "死生終始了爲一，清風爲我炎天吹。"
    ],
    "added_time": "2026-01-02 18:07:30"
  },
  {
    "source_file": "poet.song.138000.json",
    "title": "晚立普明寺門時已過立春去除夕三日爾將歸有歎",
    "author": "楊萬里",
    "paragraphs": [
      "蕭蕭淅淅荻花風，慘慘澹澹雲物容。",
      "欲雪不雪關得儂，得歸未歸一莞中。",
      "年華縱留春已換，半生作客今何恨。",
      "夜來飛霰打僧窗，便恐雪真數尺强。",
      "催科不拙亦安出，吾民瀝髓不濡骨。",
      "邊頭犀渠未晏眠，天不雨粟地流錢。"
    ],
    "added_time": "2026-01-02 18:08:33"
  },
  {
    "source_file": "poet.song.116000.json",
    "title": "幽化院",
    "author": "龔茂良",
    "paragraphs": [
      "晝寢招提最上頭，饑禽亡頼故喧啾。",
      "嶺雲西去欲成暮，山雨北來渾似秋。",
      "婉娩如今真是夢，經從似舊絕堪愁。",
      "昔年陳迹雞窗下，日落鐘鳴山更幽。"
    ],
    "added_time": "2026-01-02 18:08:51"
  },
  {
    "source_file": "poet.song.164000.json",
    "title": "寒雨感懷呈斯遠三首  其一",
    "author": "趙蕃",
    "paragraphs": [
      "窮冬固多悲，凍雨仍併作。",
      "真成晝連夜，直欲寐無覺。",
      "其陰似春仲，其令豈天錯。",
      "林棲未歸休，蕭寺猶旅泊。",
      "孰寬留滯懷，政頼朋友樂。",
      "梅華開且半，芒屨曾未著。",
      "溪亭縱微吟，破屋成細酌。",
      "悠然起遐心，彼哉羞好爵。",
      "淵明念田園，幼輿志丘壑。",
      "坐釣有羊裘，峩冠自麟閣。"
    ],
    "added_time": "2026-01-02 18:09:02"
  },
  {
    "source_file": "poet.song.174000.json",
    "title": "課花木",
    "author": "曹彥約",
    "paragraphs": [
      "旋飾芳菲真草萊，强加湔祓敵塵埃。",
      "春將紫翠籠丹桂，晚覺蒼黄植綠槐。",
      "鼻觀已通蜂蝶閙，酒盃頻到燕鶑猜。",
      "官居未勝閒居樂，乞得三年野興來。"
    ],
    "added_time": "2026-01-02 18:09:35"
  },
  {
    "source_file": "poet.song.17000.json",
    "title": "送張洞推官赴永興經略司",
    "author": "歐陽修",
    "paragraphs": [
      "自古天下事，及時難必成。",
      "爲謀於未然，聰者或莫聽。",
      "患至而後圖，智者有不能。",
      "未遠前日悔，可爲來者銘。",
      "熙熙彼西人，老死織與耕。",
      "狂羝一朝叛，烽火四面驚。",
      "用兵五六年，首惡竟逃刑。",
      "仰賴天子聖，乾坤量包并。",
      "苗頑不率德，舜羽舞于庭。",
      "謂此雖異類，有生亦含情。",
      "藩籬被觸突，譬若豨與𦏪。",
      "馴擾以芻豢，可呼隨指令。",
      "稱藩效臣職，冠带復人形。",
      "四海得休息，瘡痍肉新生。",
      "敢問前孰失，恃安而弛兵。",
      "酒肴爲善將，循默乃名卿。",
      "慮患謂生事，高談笑難行。",
      "一方兵遽起，愚智共營營。",
      "上煩天子仁，旰食憂吾氓。",
      "謀議及臺早，幽棲訪巖扃。",
      "小利不足爲，涓流助滄溟。",
      "大功難速就，倉卒始改更。",
      "徒自益紛擾，何由集功名。",
      "乃知深遠畫，施設在安平。",
      "今也實其時，鑑前豈非明。",
      "嚴嚴經略府，罇俎集豪英。",
      "千營飽而嬉，萬馬牧在坰。",
      "相公黄閤老，與國爲長城。",
      "張子美而秀，文章博羣經。",
      "從軍古云樂，知己士所榮。",
      "感激報恩義，當來請長纓。"
    ],
    "added_time": "2026-01-02 18:09:42"
  },
  {
    "source_file": "poet.song.17000.json",
    "title": "寄聖俞",
    "author": "歐陽修",
    "paragraphs": [
      "凌晨有客至自西，爲問詩老來何稽。",
      "京師車馬曜朝日，何用擾擾隨輪蹄。",
      "面顔憔悴暗塵土，文字光彩垂虹霓。",
      "空腸時如秋蚓叫，苦調或作寒蟬嘶。",
      "語言雖巧身事拙，捷徑耻蹈行非迷。",
      "我今俸祿飽餘賸，念子朝夕勤鹽齏。",
      "舟行每欲載米送，汴水六月乾無泥。",
      "乃知此事尚難必，何況仕路如天梯。",
      "朝廷樂善得賢眾，臺閣俊彥聯簪犀。",
      "朝陽鳴鳳爲時出，一枝豈惜容其棲。",
      "古來磊落材與知，窮達有命理莫齊。",
      "悠悠百年一瞬息，俯仰天地身醯雞。",
      "其間得失何足校，況與鳧鶩爭稗稊。",
      "憶在洛陽年各少，對花把酒傾玻璃。",
      "二十年間幾人在，在者憂患多乖睽。",
      "我今三載病不飲，眼眵不辨騧與驪。",
      "壯心銷盡憶閑處，生計易足纔蔬畦。",
      "優游琴酒逐漁釣，上下林壑相攀躋。",
      "及身彊健始爲樂，莫待衰病須扶携。",
      "行當買田清潁上，與子相伴把鋤犁。"
    ],
    "added_time": "2026-01-02 18:09:42"
  },
  {
    "source_file": "poet.song.152000.json",
    "title": "遊山陽十首  其四",
    "author": "陳造",
    "paragraphs": [
      "玳筵當日小紅裳，珠壓雙丫十歲强。",
      "回首方知但青子，胡琴聲裏怨茶商。"
    ],
    "added_time": "2026-01-02 18:09:47"
  },
  {
    "source_file": "poet.song.0.json",
    "title": "亞元舍人不替深知猥貽佳作三篇清絕不敢輕酬因爲長歌聊以爲報未竟復得子喬校書示問故兼寄陳君庶資一笑耳",
    "author": "徐鉉",
    "paragraphs": [
      "海陵城裏春正月，海畔朝陽照殘雪。",
      "城中有客獨登樓，遥望天邊白銀闕。",
      "白銀闕下何英英，雕鞍繡轂趨承明。",
      "閶門曉闢旌旗影，玉墀風細佩環聲。",
      "此處追飛皆俊彥，當年何事容疵賤。",
      "懷鉛晝坐紫微宮，焚香夜直明光殿。",
      "王言簡靜官司閑，朋好殷勤多往還。",
      "新亭風景如東洛，邙嶺林泉似北山。",
      "光陰暗度盃盂裏，職業未妨談笑間。",
      "有時邀賓復携妓，造門不問都非是。",
      "酣歌叫笑驚四鄰，賦筆蹤橫動千字。",
      "任他銀箭轉更籌，不怕金吾司夜吏。",
      "可憐諸貴賢且才，時情物望兩無猜。",
      "伊余獨稟狂狷性，褊量多言仍薄命。",
      "吞舟可漏豈無恩，負乘自貽非不幸。",
      "一朝削跡爲遷客，旦暮青雲千里隔。",
      "離鴻別雁各分飛，折柳攀花兩無色。",
      "盧龍渡口問迷津，瓜步山前送暮春。",
      "白沙江上曾行路，青林花落何紛紛。",
      "漢皇昔幸回中道，極目牛羊卧芳草。",
      "舊宅重遊盡隙荒，故人相見多衰老。",
      "禪智寺，山光橋，風瑟瑟兮雨蕭蕭。",
      "行盃已醒殘夢斷，征途未極離魂消。",
      "海陵郡中陶太守，相逢本是隨行舊。",
      "乍申拜起已開眉，却問辛勤還執手。",
      "精廬水榭最清幽，一稅征車聊駐留。",
      "閉門思過謝來客，知恩省分寬離憂。",
      "郡齋勝境有後池，山亭茵閣互參差。",
      "有時虛左來相召，舉白飛觴任所爲。",
      "多才太守能撾鼓，醉送金船間歌舞。",
      "酒酣耳熱眼生花，暫似京華歡會處。",
      "歸來旅館還端居，清風明月夜窗虛。",
      "駸駸流景歲云暮，天涯望斷故人書。",
      "春來憑檻方歎息，仰頭忽見南來翼。",
      "足繫紅牋墮我前，引頸長鳴如有言。",
      "開緘試讀相思字，乃是多情喬亞元。",
      "短韻三篇皆麗絕，小梅寄意情偏切。",
      "金蘭投分一何堅，銀鈎置袖終難滅。",
      "醉後狂言何足奇，感君知己不相遺。",
      "長卿曾作美人賦，玄成今有責躬詩。",
      "報章欲託還京信，筆拙紙窮情未盡。",
      "珍重芸香陳子喬，亦解貽書遠相問。",
      "寧須買藥療羈愁，只恨無書消鄙吝。",
      "游處當時靡不同，歡娛今日兩成空。",
      "天子尚應憐賈誼，時人未要嘲揚雄。",
      "曲終筆閣緘封已，翩翩驛騎行塵起。",
      "寄向中朝謝故人，爲說相思意如此。"
    ],
    "added_time": "2026-01-02 18:10:22"
  },
  {
    "source_file": "poet.song.28000.json",
    "title": "駕幸飛山教場閱武侍宴",
    "author": "劉敞",
    "paragraphs": [
      "冬令三農畢，時巡萬乘行。",
      "川源分壁壘，貔虎望麾旌。",
      "王氣雲成殿，天光日繞營。",
      "風隨鼓桴急，塵絕馬蹄輕。",
      "發石機投短，抨弦火激眀。",
      "響振摧列缺，影墮落欃槍。",
      "令下凝霜肅，恩加挾纊平。",
      "搴旗輕俯仰，奪槊妙縱横。",
      "壯士前歌勇，儒生從觀榮。",
      "炙行熢燧舉，觴溢海濤傾。",
      "清道遙傳警，鳴鞭夕向城。",
      "欲知威略遠，區外讋天聲。"
    ],
    "added_time": "2026-01-02 18:10:26"
  },
  {
    "source_file": "poet.song.191000.json",
    "title": "新江行壽張憲亨泉",
    "author": "吳泳",
    "paragraphs": [
      "君不見堯時伯禹作司空，應龍尾畫江道通。",
      "又不見秦時李冰作太守，犀牛厭勝水晶走。",
      "蜀江開鑿四萬八千載，二后英靈儼如在。",
      "雖然陵谷有變遷，水嚮東流不曾改。",
      "西岷山，南溷崖，神營化造如劃開。",
      "蜀人好怪漫弗省，龍豈能智犀豈能禳菑。",
      "年來江塞崖据險，水束三川激如箭。",
      "陽侯吸哦佛不靈，黑蠣磨牙蚖吐焰。",
      "五月尾，六月頭，瓜蔓水退，礬山水流。",
      "中間青沫最湍駛，風雨瞬息能湛舟。",
      "鮫人淵客弗敢睨，而况商婦能無愁。",
      "懷哉古人智如此，胡不鏟盡白險直使平如洲。",
      "使家河源來，弭節青衣國。",
      "橫槎展拓萬里天，力浚江南障江北。",
      "百夫荷鍤，千夫荷鋤，號召海若同鑿疏。",
      "經營不越四弦望，白練剪出澄江圖。",
      "輕軺晨興亦勞苦，繡爛衣明濕煙雨。",
      "不惟佛灘之耻可湔雪，名與離堆傳之萬萬古。",
      "乃知天地間，靡事不可爲。",
      "若鳥獸草木，驅虎豹象犀。",
      "藏冰肦冰凌人掌，出火內火烜氏司。",
      "吾身代天事，到手那得辭。",
      "决川道海亦常理，竈門老婢不慣駭且疑。",
      "好將新江水，都爲一洗之。",
      "浮雲空，寶鑑浄，公之壽兮，如江之永。",
      "不妨桂棹木蘭船，陶寫流光入觴詠。",
      "花泉有客空抱絃，曾拊三疊逢胎僊，寄詩孤雲斷鴻邊。"
    ],
    "added_time": "2026-01-02 18:10:34"
  },
  {
    "source_file": "poet.song.165000.json",
    "title": "呈莫信州障二首  其二",
    "author": "趙蕃",
    "paragraphs": [
      "公爲州牧我州民，敢敘當年半面親。",
      "故喜來歸逢稔歲，况於遊倦得閒身。",
      "無功良醖不可戀，仲叔豬肝猶累人。",
      "最是妻孥苦驚怪，奈何造請尚趨晨。"
    ],
    "added_time": "2026-01-02 18:11:02"
  },
  {
    "source_file": "poet.song.128000.json",
    "title": "閑意",
    "author": "陸游",
    "paragraphs": [
      "柴門雖設不曾開，爲怕人行損緑苔。",
      "妍日漸催春意動，好風時捲市聲來。",
      "學經妻問生疏字，嘗酒兒斟瀲灧杯。",
      "安得小園寛半畆，黄梅緑李一時栽。"
    ],
    "added_time": "2026-01-02 18:11:03"
  },
  {
    "source_file": "poet.song.224000.json",
    "title": "聞雁",
    "author": "吳錫疇",
    "paragraphs": [
      "暮霞天角正紅酣，渺渺飛鳴雁兩三。",
      "萬里中原消息斷，頼能带得過江南。"
    ],
    "added_time": "2026-01-02 18:11:24"
  },
  {
    "source_file": "poet.song.139000.json",
    "title": "寄題鄒虞卿覿仙閣",
    "author": "楊萬里",
    "paragraphs": [
      "仙山去天纔一握，與山相高鄒氏閣。",
      "月波吹面寒欲冰，斗柄掛簷危不落。",
      "葉縣雙鳬那復飛，緱山一鶴何時歸。",
      "王仙肯來閣上否，共絲麟脯傾天酒。"
    ],
    "added_time": "2026-01-02 18:11:38"
  },
  {
    "source_file": "poet.song.180000.json",
    "title": "淀山三姑新錫廟額曰會靈仍爲作記",
    "author": "釋居簡",
    "paragraphs": [
      "有德難藏用，惟功易及民。",
      "封嘉從巨宋，寵賁逮先秦。",
      "鼎足分靈躅，波心據要津。",
      "水連天共遠，湖與泖爲隣。",
      "盛事千年閟，幽光一日伸。",
      "典刑開祀事，季孟舊彝倫。",
      "天上絲綸美，山中雨露新。",
      "嫩凉生暑晝，老火變陽春。",
      "肸蠁先群望，豐凶在一身。",
      "不知閑草木，何事亦精神。"
    ],
    "added_time": "2026-01-02 18:11:52"
  },
  {
    "source_file": "poet.song.129000.json",
    "title": "題書齋壁",
    "author": "陸游",
    "paragraphs": [
      "隨分琴書適性情，乍寒偏愛小窗明。",
      "旋煎甖粟留僧話，故種芭蕉待雨聲。",
      "丹藥驗方非畏死，文章排悶不求名。",
      "是間幽事君知否，莫怪經秋少入城。"
    ],
    "added_time": "2026-01-02 18:11:58"
  },
  {
    "source_file": "poet.song.129000.json",
    "title": "贈猫",
    "author": "陸游",
    "paragraphs": [
      "裹鹽迎得小貍奴，盡護山房萬卷書。",
      "慚愧家貧策勲薄，寒無氊坐食無魚。"
    ],
    "added_time": "2026-01-02 18:11:58"
  },
  {
    "source_file": "poet.song.129000.json",
    "title": "秋夕",
    "author": "陸游",
    "paragraphs": [
      "羈魂虚仗些詞招，病骨那禁積毁消。",
      "亂葉打窗寒有信，昏燈照幔夢無聊。",
      "棧邊老驥心空在，爨下殘桐尾半焦。",
      "百感忽生推枕起，碧霄銀漢正迢迢。"
    ],
    "added_time": "2026-01-02 18:11:58"
  },
  {
    "source_file": "poet.song.129000.json",
    "title": "秋雨排悶十韵",
    "author": "陸游",
    "paragraphs": [
      "今夏久無雨，從秋却少晴。",
      "空濛迷遠望，蕭瑟送寒聲。",
      "衣潤香偏著，書蒸蠧欲生。",
      "壞簷聞瓦墮，漲水見堤平。",
      "溝溢池魚出，天低塞雁征。",
      "螢飛明闇廡，蛙閙雜疏更。",
      "藥醭時須焙，舟閑任自横。",
      "未憂荒楚菊，直恐敗吳秔。",
      "夜永燈相守，愁深酒細傾。",
      "浮雲會消散，鼓笛賽西成。"
    ],
    "added_time": "2026-01-02 18:11:58"
  },
  {
    "source_file": "poet.song.129000.json",
    "title": "小舟航湖夜歸書觸目三首  其一",
    "author": "陸游",
    "paragraphs": [
      "雲黑風號不見星，古丘樷木聚精靈。",
      "舟人已過微相語，兩兩三三鬼火青。"
    ],
    "added_time": "2026-01-02 18:11:58"
  },
  {
    "source_file": "poet.song.202000.json",
    "title": "壽周丞相益公  其四",
    "author": "劉子寰",
    "paragraphs": [
      "昨丙辰年相魏公，當時克敵首歸功。",
      "何如手補天西漏，仍更神□塞北空。",
      "一隙暇時關國祚，十分重任頼臣忠。",
      "天生賢佐興王業，正看周詩六月中。"
    ],
    "added_time": "2026-01-02 18:12:14"
  },
  {
    "source_file": "poet.song.246000.json",
    "title": "次日歸舟和南仲",
    "author": "仇遠",
    "paragraphs": [
      "𠙶山渺渺點青螺，古瀨澄澄似絳河。",
      "塵世不知秋過半，水鄉但覺月明多。",
      "輕舟傲兀魚龍窟，夾岸橫陳早晚禾。",
      "一笑躍身煙霧表，醉歸何恤夜行訶。"
    ],
    "added_time": "2026-01-02 18:12:22"
  },
  {
    "source_file": "poet.song.142000.json",
    "title": "十月四日同子文克信子潜子直材翁子立諸弟訪三十二叔祖於小蓬萊酌酒摘金橘小集戲成長句",
    "author": "楊萬里",
    "paragraphs": [
      "誠齋老子不奈靜，偶拄烏藤出苔徑。",
      "獨游無伴却成愁，羣從同行還起興。",
      "每過一家添一人，須臾保社如煙雲。",
      "褰裳涉溪溪水淺，著屨度橋橋柱新。",
      "蓬萊一點出塵外，南溪裹在千花裏。",
      "芙蓉照波上下紅，琅玕繞屋東西翠。",
      "槿籬竹戶重復重，雞鳴犬吠青霞中。",
      "蓬萊老仙出迎客，朱顔綠髮仍方瞳。",
      "餐菊爲糧露爲醑，染霧作巾雲作屨。",
      "欣然領客到仙家，行盡蓬萊日未斜。",
      "更傾仙瓢酌仙酒，酒外瓢邊亦何有。",
      "偶看小樹雙團欒，碧瑠璃葉黄金丸。",
      "主人忍喫不忍摘，笑道未霜猶带酸。",
      "小僮隨我勇過我，不管仙翁惜仙果。",
      "爭挽風枝揀霜顆，爭獻滿盤來飣坐。",
      "隔水蓬萊看絕奇，蓬萊看水海如池。",
      "主人勸客對絕境，不飲令儂怒生癭。",
      "何如寄下未盡瓢，留待早梅賞疎影。"
    ],
    "added_time": "2026-01-02 18:12:44"
  },
  {
    "source_file": "poet.song.38000.json",
    "title": "恭軒",
    "author": "楊傑",
    "paragraphs": [
      "春雷驚起蒼龍角，春風擺開紫雲籜。",
      "掃斷紅塵不得来，翠羽旌幢擁髙閣。",
      "髙堂老人年八十，朱衣省郎侍旁立。",
      "追懷手植先大夫，栽培灌溉何勤劬。",
      "濃陰潛蔽芝蘭徑，美實飽供鸞鳯雛。",
      "幽軒得名名曰恭，見此還與桑梓同。",
      "豈惟雪霜不可改，年年髙節搖清風。"
    ],
    "added_time": "2026-01-02 18:13:13"
  },
  {
    "source_file": "poet.song.153000.json",
    "title": "有懷南坡蓋雪阻旬日不到",
    "author": "虞儔",
    "paragraphs": [
      "催年節物太頻頻，不涉南坡又一旬。",
      "蒼檜風前應强項，玉梅雪裏想精神。",
      "後車同載有名酒，折簡欲呼無可人。",
      "說似阿連須早計，鶑花休擬負青春。"
    ],
    "added_time": "2026-01-02 18:13:22"
  },
  {
    "source_file": "poet.song.130000.json",
    "title": "讀范文正瀟灑桐廬郡詩戲書",
    "author": "陸游",
    "paragraphs": [
      "桐廬朝暮苦匆匆，瀟灑寧能與昔同。",
      "堆案文書生眼黑，入京車馬漲塵紅。",
      "逢迎風月麯生事，彈壓江山毛頴功。",
      "二子年来俱掃迹，頽然堪笑一衰翁。"
    ],
    "added_time": "2026-01-02 18:13:44"
  },
  {
    "source_file": "poet.song.30000.json",
    "title": "送鄭無忌南歸",
    "author": "蘇頌",
    "paragraphs": [
      "我家本南閩，處世若羈寓。",
      "侍親從宦遊，東西遷者屢。",
      "因循歷年載，未識南中路。",
      "間歲至都城，始與里儒遇。",
      "嘗聞閩中奇，英雋所叢聚。",
      "山川降靈氣，稟肖時魁梧。",
      "往在祥符中，黄李稱獨步。",
      "當時盛文物，在廷充振鷺。",
      "二子簉其間，軒軒並鑣驅。",
      "得志何所如，康莊躍騏馵。",
      "時文變新律，高辭無累句。",
      "人傳幼婦碑，朝奏客卿賦。",
      "奇器擅珪璧，至音有韶濩。",
      "當宁喜同時，士林爭景附。",
      "淵澄或無魚，木秀乃生蠹。",
      "嗟哉士之賢，入朝嘗見惡。",
      "叔才亦稍遷，秘書觀四庫。",
      "命窮時不偶，伶仃獨翁孺。",
      "名雖鼎甲貴，官止塵勞污。",
      "蹉跎三十年，困躓卒顛仆。",
      "伊予生後時，舉頸徒企慕。",
      "鄭子乃其甥，肖貌何穎悟。",
      "讀書博而詳，偉詞亦能鑄。",
      "朅來至京國，首與予款晤。",
      "吾嘗念古昔，人賢猶愛樹。",
      "况遇賢之出，何必緣雅素。",
      "從遊遂無間，往來靡常度。",
      "近遭試秋官，報罷不知故。",
      "飄飄嘆窮途，歸橐不能具。",
      "當路少知己，腹心誰可布。",
      "我嗟近世人，齪齪何足數。",
      "見善不能舉，徒然用烋噢。",
      "士有處憂困，豈嘗一蒙顧。",
      "勸君自求己，何用頻齟齬。",
      "還家樂詩書，養心益堅固。",
      "無因一傷手，乃欲改前措。",
      "澤豹未成文，尚能隠深霧。",
      "齊禽戢其翼，久亦蒙傅羽。",
      "况子氣方剛，丁辰年未暮。",
      "勉勉信予言，勤勤蹈前趣。",
      "更想渭陽賢，懷道當有遻。",
      "王忱希范寧，羊曇宗謝傅。",
      "武子稱衛玠，逢時乃騰騖。",
      "深源賞康伯，傳經有訓註。",
      "子其慕斯人，戒哉惇向素。",
      "還來取高第，擢俊膺帝籲。",
      "更發翁孺名，後來益垂裕。",
      "作歌送子行，予言豈虛諭。"
    ],
    "added_time": "2026-01-02 18:14:15"
  },
  {
    "source_file": "poet.song.30000.json",
    "title": "送王秀才出京",
    "author": "蘇頌",
    "paragraphs": [
      "都城大雪酒價高，我送故人傾濁醪。",
      "酒闌置杯欲話別，不覺中心生鬰陶。",
      "丈夫聚散豈爲念，所嘆人事多徒勞。",
      "憶昔我年未弱冠，西來觀藝遊神皋。",
      "金門獻賦嗟失路，因循四載何所遭。",
      "京華碌碌少知己，但聞嘲弄聲嗷嗷。",
      "今年詔書恤西事，大開言路烝群髦。",
      "因思平生負氣概，臨事始可觀持操。",
      "長纓羈虜豈無計，策慮未獻心徒忉。",
      "感君壯志正凌厲，術業沈究鈐與韜。",
      "上書論畫兵家事，直請西去親鞬櫜。",
      "又言若將衆十旅，可爲手足除紛搔。",
      "逾時待報不聞命，西秦便欲從遊遨。",
      "束書携劍瞥然去，却顧名利輕如毛。",
      "我謂方今正急士，帝言屢下搜英豪。",
      "公卿悉意奉詔旨，推賢好善如干旄。",
      "勸君失意且韜養，有能必見時稱褒。",
      "中朝列爵本馭衆，進任將相皆儒曹。",
      "一時未遇何須嘆，吾輩豈久居蓬蒿。"
    ],
    "added_time": "2026-01-02 18:14:15"
  },
  {
    "source_file": "poet.song.30000.json",
    "title": "和丘與權秘校咏寶寄林成之進士",
    "author": "蘇頌",
    "paragraphs": [
      "天下豈無寶，此寶常曠乏。",
      "渾然肖天質，不與璆璠雜。",
      "萬産蓄精粹，百靈常護押。",
      "天王得而興，人事留豈盍。",
      "問將安所施，邦國憑鎮壓。",
      "問誰能爲售，靡物可酬答。",
      "孰嗟道不行，將以補千衲。",
      "孰憂大厦摧，用以支衆庘。",
      "在昔夏及周，相繼登天榻。",
      "搜索罄寰瀛，異物悉歸狎。",
      "萬玉會諸塗，九鼎安於郟。",
      "人神爲交歡，海嶽在呼欱。",
      "無遠不奔趨，無强不折拉。",
      "區區霸者君，猶能救收扱。",
      "譬夫至音奏，所聽纔鞺鞳。",
      "晉强由一戰，齊盛成九合。",
      "小邦願輸幣，鄰境求盟歃。",
      "至寶既見用，光價日以洽。",
      "豈若秦與趙，爭璧相蹂踏。",
      "其下數十代，交攻事矛甲。",
      "用捨亦異道，盛衰勢相沓。",
      "得之權綱震，失之基本塌。",
      "吾君系皇統，威稜海隅匝。",
      "大器固神扃，衆奇萃緹匣。",
      "山瑰及海靈，盡獲諸羅罨。",
      "揀金磧礫中，或不間砂鑞。",
      "求珠淵泉底，或見取蠯蛤。",
      "珉石尚珍藏，理寧斥珪玾。",
      "其間偶棄遺，誠堪爲嗟𣢗。",
      "或是選擇殊，非由道路狹。",
      "淵哉二君言，相投予意恰。",
      "誰能借其辯，九重貢君闔。",
      "上以啟聰明，次以廣開納。",
      "冀于涓塵中，收拾秘箱笈。",
      "明時寧自疑，本無雙刖法。"
    ],
    "added_time": "2026-01-02 18:14:15"
  },
  {
    "source_file": "poet.song.234000.json",
    "title": "次宋省齋菊花五絕  其五",
    "author": "楊公遠",
    "paragraphs": [
      "萬木歸根葉漸空，淡煙斜照有無中。",
      "客懷對此無情思，頼有知心老菊叢。"
    ],
    "added_time": "2026-01-02 18:14:25"
  },
  {
    "source_file": "poet.song.152000.json",
    "title": "書城北尼庵二首  其一",
    "author": "陳造",
    "paragraphs": [
      "小摇蛇影鳥驚墮，已落背毛牛自如。",
      "瞢欲分朋慙老病，與渠甘作典籌舒。"
    ],
    "added_time": "2026-01-02 18:14:37"
  },
  {
    "source_file": "poet.song.17000.json",
    "title": "葛氏鼎",
    "author": "歐陽修",
    "paragraphs": [
      "大河昔决東南流，蕭條東郡今遺湫。",
      "我從故老問其由，云古五鼎藏高丘。",
      "地靈川秀草木稠，鬰鬰佳氣蒸常浮。",
      "惟物伏見數有周，祕藏奇怪神所搜。",
      "天昏地慘鬼哭幽，至寶欲出風雲愁。",
      "蕩摇山川失維陬，九龍大戰驅蛟虬。",
      "割然岸烈轟雲驫，滑人夜驚鳥嘲啁。",
      "婦走抱兒扶白頭，蒼生仰叫黄屋憂。",
      "聚徒百萬如蚍蜉，千金一掃隨浮漚。",
      "天旋海沸動九州，此鼎始出人間留。",
      "滑人得之不敢收，奇模古質非今侔。",
      "器大難用識者不，以示世俗遭揶揄。",
      "明堂會朝饗諸侯，饔官有品供王羞。",
      "調以五味烹全牛，時有用捨吾無求。",
      "二三子學雕琳球，見之始驚中歎愀。",
      "披荒斵古爭窮蒐，苦語難出聲咿嚘。",
      "馬圖出河龜負疇，自古怪說何悠悠。",
      "嗟吾老矣不能休，勉彊作詩慙效尤。"
    ],
    "added_time": "2026-01-02 18:14:41"
  },
  {
    "source_file": "poet.song.120000.json",
    "title": "出郊迓客至石塔院憩劉公亭觀石筍橋東望郡城南瞻紫帽即事有作",
    "author": "王十朋",
    "paragraphs": [
      "春日西郊外，江亭眼界嘉。",
      "青桐映樓閣，紫帽沒烟霞。",
      "雨過牛耕野，潮回鷺立沙。",
      "河梁阻携手，空起逝川嗟。"
    ],
    "added_time": "2026-01-02 18:14:47"
  },
  {
    "source_file": "poet.song.120000.json",
    "title": "石筍橋",
    "author": "王十朋",
    "paragraphs": [
      "刺桐爲城石爲筍，萬壑西來流不盡。",
      "黄龍窟宅占上游，呼吸風濤勢湍緊。",
      "怒潮拍岸鳴霹靂，淫潦滔天沒畦畛。",
      "行人欲渡無翼飛，魚腹蛟涎吁可閔。",
      "二三大士爲時出，目覩狂瀾心不忍。",
      "小試閑居濟川手，遠水孤舟寇忠愍。",
      "亦有山僧願力深，解使邦人指倉囷。",
      "五丁挽石投浩渺，萬指{石豕}山登嶾嶙。",
      "辛勤填海效精衛，突兀橫空飛海蜃。",
      "趾牢千尺鮫人室，護以兩旁獅子楯。",
      "南通百粵比三吳，檐負輿肩走騋牝。",
      "論功不減商舟楫，遺利宜書漢平準。",
      "莫將風月比揚州，二十四橋真蠢蠢。",
      "我時出郊春雨後，鷺點沙汀颺鷹隼。",
      "江亭矯首獨遐觀，有客南來盃共引。",
      "欲詠河梁擬蘇李，頗類鑑湖逢元稹。",
      "江山不逢賢太守，袖手沉吟覺才窘。",
      "况無鐵筆擬端明，徒使時人笑蚯蚓。",
      "綉衣屢約吾來遊，未遂堪嗟德星隕。",
      "鄉來嘗以記屬我，固避牢辭慙不敏。",
      "傳聞江欲飛棟初，異論紛紛互矛盾。",
      "世無剛者橋豈成，名與萬安同不泯。"
    ],
    "added_time": "2026-01-02 18:14:47"
  },
  {
    "source_file": "poet.song.106000.json",
    "title": "合三韻酬夢石二首  其一",
    "author": "釋慧空",
    "paragraphs": [
      "老人說法山答鐘，不以一重去一重。",
      "後生望道未之見，鏤冰琢雪徒彫蟲。",
      "門前蟻合忽雷吼，蟲臂墮階爭出手。",
      "三文撈波年代深，化成老婆黑而醜。",
      "東山擊節夢石歌，空花之影陽焰波。",
      "不知真僞爭幾何，高燒榾𣔻春寒多。"
    ],
    "added_time": "2026-01-02 18:14:48"
  },
  {
    "source_file": "poet.song.246000.json",
    "title": "十日與侯伯用謝元燾諸友汎菊得頭字",
    "author": "仇遠",
    "paragraphs": [
      "西風吹髪冷颼颼，頼有多情帽裹頭。",
      "九日已知成昨夜，綠樽聊復集清流。",
      "山房霜菊偏能耐，客路雲萍故自浮。",
      "欲識歲寒心皎潔，一方月色十分秋。"
    ],
    "added_time": "2026-01-02 18:15:04"
  },
  {
    "source_file": "poet.song.165000.json",
    "title": "蕃近有干字韻屬教授兄而知縣尉曹皆嘗用是韻相酬贈亦成一首奉呈並屬錄事今年未見梅花故及之",
    "author": "趙蕃",
    "paragraphs": [
      "回首江南千萬山，渺如霄漢邈難干。",
      "至前不見梅花朵，客裏何由老病寬。",
      "往日簿書如束濕，新來詩卷喜頻看。",
      "我衰才盡渾無奈，倚頼諸君爲發端。"
    ],
    "added_time": "2026-01-02 18:15:52"
  },
  {
    "source_file": "poet.song.224000.json",
    "title": "送春  其三",
    "author": "吳錫疇",
    "paragraphs": [
      "新綠迴環暗竹扉，靜中物物總天機。",
      "啼鶑戲蝶渾如舊，莫是春風尚未歸。"
    ],
    "added_time": "2026-01-02 18:16:04"
  },
  {
    "source_file": "poet.song.212000.json",
    "title": "社日以旱蔬食",
    "author": "方岳",
    "paragraphs": [
      "驕陽挾融風，合力爲此旱。",
      "南山膚寸雲，六合望彌滿。",
      "怒吹不待族，赤日行火繖。",
      "幽窗幾長身，玉立拯蕭散。",
      "中乾不自持，槁項何足算。",
      "以茲占西疇，可想一本稈。",
      "社公亦耐事，水舊不渠管。",
      "方勤玉食憂，下令屠牛坦。",
      "坐令宰平手，無肉醉町畽。",
      "但聞寬大書，已責寧使緩。",
      "龍湫有潜鱗，鬰屈睡欲懶。",
      "移文頌風伯，九關誰可款。"
    ],
    "added_time": "2026-01-02 18:16:07"
  },
  {
    "source_file": "poet.song.138000.json",
    "title": "和仲良春晚即事五首  其五",
    "author": "楊萬里",
    "paragraphs": [
      "笋改齋前路，蔬眠雨後畦。",
      "晴江明處動，遠樹看來齊。",
      "我語真彫朽，君詩妙斲泥。",
      "殷勤報春去，恰恰一鶑啼。"
    ],
    "added_time": "2026-01-02 18:17:03"
  },
  {
    "source_file": "poet.song.28000.json",
    "title": "上夏太尉",
    "author": "劉敞",
    "paragraphs": [
      "四海傳烽急，長安亦響振。",
      "老儒稽變事，强敵暴生民。",
      "廷議衣冠客，書聞草野臣。",
      "諸公咸世傑，天子識平津。",
      "開府三司舊，提兵十萬新。",
      "丹青大信著，明白睿謀伸。",
      "賜馬飛龍亞，分衣寶带親。",
      "貔貅帳下士，鵷鵠幕中賓。",
      "虎節關河雪，天街畢昴塵。",
      "朔方須築郡，燕谷豫含春。",
      "策效曾無敵，師行輒有神。",
      "人心惟助順，天道亦親仁。",
      "執鉞來刑虢，勾芒下賜秦。",
      "成功符屈指，默化劇陶鈞。",
      "既已通西域，還應察珮珉。",
      "焉知充國頌，不足壯麒麟。"
    ],
    "added_time": "2026-01-02 18:17:42"
  },
  {
    "source_file": "poet.song.30000.json",
    "title": "首夏即事與丘與權同韵作",
    "author": "蘇頌",
    "paragraphs": [
      "朱曦漸永煩暑添，薰風當晝飄前檐。",
      "庭幽門邃搴帷簾，景物軒豁欣窺覘。",
      "方池綠瑩波文恬，兩傍森森生葦蒹。",
      "新荷未展排青尖，上下交映開鑑奩。",
      "園林果實繁李棎，原野麥秀勝稻稴。",
      "群飛衆走羽毛彡，求陰息影愁烹爓。",
      "江南鬰蒸非類痁，時雖早熱人心懨。",
      "忻忻笑語喧閭閻，言此豐歲將飫饜。",
      "正陽用事何太廉，乃使陰沴相陵詹。",
      "正當汗浹絺衣粘，凄風忽生增纊縑。",
      "淫霖旬日橫流霑，市井郊郭皆渰淹。",
      "林實墜落誰撦撏，麻麥散亂如刪鎌。",
      "斯民愁嗟言成譫，我時憂思坐閒檐。",
      "方食不知味苦甜，整齊几案抽書籤。",
      "發策一以天人占，少陰乘陽時最嫌。",
      "小人當此多欺憸，君子遇之難懷謙。",
      "天道雖遠誠可瞻，上曰高明下沈潛。",
      "四時中分寒與炎，一氣不可相并兼。",
      "推本事理知悉纖，災害所起由漬漸。",
      "豈非奸孽當除殲，又非直道傷詖譣。",
      "孰居鼎鼐調梅鹽，孰任閫闑懷韜鈐。",
      "聖皇言動謀於僉，布爲利澤濡蒼黔。",
      "將消祲沴頻深砭，感召沖氣安危阽。",
      "嗟嗟直口不可鉗，誰當一探龍頷髯。"
    ],
    "added_time": "2026-01-02 18:17:54"
  },
  {
    "source_file": "poet.song.17000.json",
    "title": "和劉原父澄心紙",
    "author": "歐陽修",
    "paragraphs": [
      "君不見曼卿子美真奇才，久已零落埋黄埃。",
      "子美生窮死愈貴，殘章斷藁如瓊瑰。",
      "曼卿醉題紅粉壁，壁粉已剝昏煙煤。",
      "河傾崑崙勢曲折，雪壓太華高崔嵬。",
      "自從二子相繼沒，山川氣象皆低摧。",
      "君家雖有澄心紙，有敢下筆知誰哉。",
      "宣州詩翁餓欲死，黄鵠折翼鳴聲哀。",
      "有時得飽好言語，似聽高唱傾金罍。",
      "二子雖死此翁在，老手尚能工翦裁。",
      "奈何不寄反示我，如棄正論求俳詼。",
      "嗟我今衰不復昔，空能把卷闔且開。",
      "百年干戈流戰血，一國歌舞今荒臺。",
      "當時百物盡精好，往往遺棄淪蒿萊。",
      "君從何處得此紙，純堅瑩膩卷百枚。",
      "官曹職事喜床暇，臺閣唱和相追陪。",
      "文章自古世不乏，間出安知無後來。"
    ],
    "added_time": "2026-01-02 18:18:09"
  },
  {
    "source_file": "poet.song.181000.json",
    "title": "和淮漕八月十四夜月詩二首  其一",
    "author": "劉宰",
    "paragraphs": [
      "清涼景界限塵紛，玉宇從容靜夜分。",
      "欲滿尚慳今夜月，乍舒還斂北山雲。",
      "孤光翻動枝頭鵲，餘暈潛驅草際蚊。",
      "好處欲言人不解，湛然天宇印心君。"
    ],
    "added_time": "2026-01-02 18:18:14"
  },
  {
    "source_file": "poet.song.39000.json",
    "title": "客杭思李常伯滿粹翁及衡父子權因寄此",
    "author": "王令",
    "paragraphs": [
      "始予既迂疏，城郭非所樂。",
      "聞吳富山水，思往頗計較。",
      "脱身東南来，見實與聞效。",
      "吳之山稜稜，吳水清不撓。",
      "豈無適之徑，以可泳以棹。",
      "而獨何爲然，反門自閑罩。",
      "念我西北州，數子吳莫較。",
      "正心醇無醨，粹行瑩不皰。",
      "遞言張聖賢，賡口唱弟孝。",
      "大非友宜當，實可師而傚。",
      "我愚不敢望，時以管覘豹。",
      "進如暗赴明，退必醜厭貌。",
      "自恥以别白，疾匝天地趠。",
      "坐思朝成痴，夢遇夜不覺。",
      "山水雖素喜，實不如誨教。",
      "嗚呼何時歸，作詩以自閙。"
    ],
    "added_time": "2026-01-02 18:18:15"
  },
  {
    "source_file": "poet.song.31000.json",
    "title": "人我",
    "author": "張伯端",
    "paragraphs": [
      "我不異人，人心自異。",
      "人有親疏，我無彼此。",
      "水陸飛行，等觀一體。",
      "貴賤尊卑，首足同己。",
      "我尚非我，何嘗有你。",
      "彼此俱無，衆泡歸水。"
    ],
    "added_time": "2026-01-02 18:18:56"
  },
  {
    "source_file": "poet.song.31000.json",
    "title": "讀雪竇禪師祖英集",
    "author": "張伯端",
    "paragraphs": [
      "曹溪一水分千派，照古澄今無滯礙。",
      "近來學者不窮源，妄指蹄漥爲大海。",
      "雪竇老師達真趣，大震雷音椎法鼓。",
      "獅王哮吼出窟來，百獸千邪皆恐懼。",
      "或歌詩，或語句，丁寧指引迷人路。",
      "言辭磊落義高深，擊玉敲金響千古。",
      "爭奈迷人逐境留，却將言相尋名數。",
      "真如實相本無言，無下無高無有邊。",
      "非色非空非二體，十方塵剎一輪圓。",
      "正定何曾分語默，取不得兮捨不得。",
      "但於諸相不留心，即是如來真軌則。",
      "爲除妄相將真對，妄若不生真亦晦。",
      "能知真妄兩俱非，方得真心無罣礙。",
      "無罣礙兮能自在，一悟頓消窮劫罪。",
      "不施功力證菩提，從此永離生死海。",
      "吾師近而言語暢，留在世間爲榜樣。",
      "昨宵被我喚將來，把鼻孔穿放杖上。",
      "問他第一義如何，却道有言皆是謗。"
    ],
    "added_time": "2026-01-02 18:18:56"
  },
  {
    "source_file": "poet.song.31000.json",
    "title": "即心是佛頌",
    "author": "張伯端",
    "paragraphs": [
      "佛即心兮心即佛，心佛從來皆妄物。",
      "若知無佛復無心，始是真如法身佛。",
      "法身佛，沒模樣，一顆圓光含萬象。",
      "無體之體即真體，無相之相即實相。",
      "非色非空非不空，不動不靜不來往。",
      "無異無同無有無，難取難捨難聽望。",
      "內外圓通到處通，一佛國在一沙中。",
      "一粒沙含大千界，一箇身心萬箇同。",
      "知之須會無心法，不染不滯爲浄業。",
      "善惡千端無所爲，便是南無及迦葉。"
    ],
    "added_time": "2026-01-02 18:18:56"
  },
  {
    "source_file": "poet.song.31000.json",
    "title": "採珠歌",
    "author": "張伯端",
    "paragraphs": [
      "貧兒衣中珠，本自圓明好。",
      "不會自尋求，却數他人寶。",
      "數他寶，終無益，只是教君空費力。",
      "爭如認取自家珍，價值黄金千萬億。",
      "此寶珠，光最大，遍照三千大千界。",
      "從來不解少分毫，剛被浮雲爲障礙。",
      "自從認得此摩尼，泡體空花誰更愛。",
      "佛珠還與我珠同，我性即歸佛性海。",
      "珠非珠，海非海，坦然心量包法界。",
      "任你塵囂滿眼前，定慧圓明常自在。",
      "不是空，不是色，內外皎然無壅塞。",
      "六通神慧妙無窮，自利利他寧解極。",
      "見即了，萬事畢，絕學無爲度終日。",
      "怕兮如未兆嬰兒，動止隨緣無固必。",
      "不斷妄，不修真，真妄之心總屬塵。",
      "從來萬法皆無相，無相之中有法身。",
      "法身即是天真佛，亦非人兮亦非物。",
      "浩然充塞天地間，只是希夷并恍惚。",
      "垢不染，光自明，無法不從心裏生。",
      "心若不生法自滅，即知罪福本無形。",
      "無佛修，無法說，丈夫智見自然別。",
      "出言便作獅子鳴，不似野牛論生滅。"
    ],
    "added_time": "2026-01-02 18:18:56"
  },
  {
    "source_file": "poet.song.31000.json",
    "title": "禪定指迷歌",
    "author": "張伯端",
    "paragraphs": [
      "如來禪性如水，體靜風波自止。",
      "興居湛湛常清，不獨坐時方是。",
      "今人靜坐取證，不道全在見性。",
      "性於見裏若明，見向性中自定。",
      "定成慧用無窮，是名諸佛神通。",
      "幾欲究其體用，但見十方虛空。",
      "空中杳無一物，亦無希夷恍惚。",
      "希恍既不可尋，尋之却成乖失。",
      "只此乖失兩字，不可執爲憑據。",
      "本心尚乃如空，豈有得失能所。",
      "但將萬法遣除，遣令浄盡無餘。",
      "豁然圓明自現，便與諸佛無殊。",
      "色身爲我桎梏，且恁和光混俗。",
      "舉動一切無心，爭甚是非榮辱。",
      "生身只是寄居，逆旅主號毗盧。",
      "毗盧不來不去，乃知生滅無餘。",
      "或問毗盧何似，只爲有相不是。",
      "眼前葉葉塵塵，塵葉非同非異。",
      "况此塵塵葉葉，箇箇釋迦迦葉。",
      "異則萬籟皆鳴，同則一風都攝。",
      "若要認得摩尼，莫道得法方知。",
      "有病用他藥療，病差藥更何施。",
      "心迷須假法照，心悟法更不要。",
      "又如昏鏡得磨，痕垢自然滅了。",
      "本爲心法皆妄，故令難盡諸相。",
      "諸相離了何如，是名至真無上。",
      "若欲莊嚴佛土，平等行慈救苦。",
      "菩提本願雖深，切莫相中有取。",
      "此爲福慧雙圓，當來授記居先。",
      "斷常纖塵有染，却於諸佛無緣。",
      "翻念凡夫迷執，盡被情愛染習。",
      "只爲貪著情多，常生胎卵化濕。",
      "學道須教猛烈，無情心剛似鐵。",
      "直饒父母妻兒，又與他人何別。",
      "常守一顆圓光，不見可欲思量。",
      "萬法一時無著，說甚地獄天堂。",
      "然後我命在我，空中無升無墮。",
      "出沒諸佛土中，不離菩提本坐。",
      "觀音三十二應，我當亦從中證。",
      "化現不可思議，盡出逍遥之性。",
      "我是無心禪客，凡事不會揀擇。",
      "昔時一箇黑牛，今日渾身總白。",
      "有時自歌自笑，傍人道我神少。",
      "爭知被褐之形，內懷無價之寶。",
      "更若見我談空，恰似囫圇吞棗。",
      "此法唯佛能知，凡愚豈解相表。",
      "兼有修禪上人，只學鬥口合唇。",
      "誇我問答敏急，却元不識主人。",
      "蓋是尋枝摘葉，不解窮究本根。",
      "得根枝葉自茂，無根枝葉難存。",
      "便逞已握靈珠，轉於人我難除。",
      "與我靈源妙覺，遠隔千里之殊。",
      "此輩可傷可笑，空說積年學道。",
      "心高不肯問人，枉使一生虛老。",
      "乃是愚迷鈍根，邪見業重爲因。",
      "若向此生不悟，後世爭免沉淪。"
    ],
    "added_time": "2026-01-02 18:18:56"
  },
  {
    "source_file": "poet.song.164000.json",
    "title": "文叔兄以泉州丈之亡自萍鄉奔赴歸途以書約相見會蕃留邑中得以合并時復聞袁州先生之訃哀傷之餘詩以敘別",
    "author": "趙蕃",
    "paragraphs": [
      "一雪五日陰，冰凍吹不裂。",
      "今晨定何朝，萬里來霽色。",
      "我將還山中，已駕還復輟。",
      "故人有書至，會面不可失。",
      "故人江西吏，何爲浙東役。",
      "慟哭竹林迴，我實門下客。",
      "去年送朝天，除書報三易。",
      "心知以病辭，豈料成死隔。",
      "東懷喪未赴，西望訃復得。",
      "追惟平生遊，語淚相隕雜。",
      "僧房幸小駐，聊以舒鬰結。",
      "酒固不成懽，梅開况當說。"
    ],
    "added_time": "2026-01-02 18:18:57"
  },
  {
    "source_file": "poet.song.42000.json",
    "title": "前雲居行寄元禪師",
    "author": "郭祥正",
    "paragraphs": [
      "憶雲居，乃在匯澤西南修川之隅。",
      "山盤盤兮，石門屹立磴道絕，飛瀑萬丈淙冰壺。",
      "雲沈沈兮方晝而忽暝，古木交錯兮藏鼪鼯。",
      "攀崖欲上復自止，投險却憶騎鯨魚。",
      "崖向時復造平野，絕頂乃有百頃之膏腴。",
      "羣山下瞰若聚米，殿閣枕藉非人區。",
      "露華洗出太古月，桂子搖落陰扶疏。",
      "清風欲借羽儀展，穢念頓覺秋毫無。",
      "老禪底事不度我，紅日東上還驅車。",
      "如今正似武陵客，放舟已遠嗟迷途。",
      "青春一往二十二，白雪漸變千莖鬚。",
      "西來忽遇歸飛鳥，青紙遠寄黄金書。",
      "靈茶香味勝粉乳，滿篋所贈遇瓊琚。",
      "玉川七椀喫不得，灌頂未識真醍醐。",
      "南暹北訥惜已死，唯師秀出孤峰孤。",
      "潛深隱密自得所，豈不憫我棲榛蕪。",
      "倒影射巖猶入石，異日三椽容野夫。"
    ],
    "added_time": "2026-01-02 18:19:00"
  },
  {
    "source_file": "poet.song.42000.json",
    "title": "後雲居行寄和禪師",
    "author": "郭祥正",
    "paragraphs": [
      "我所思兮，歐山之巓。",
      "白石蒼木蔽窺而隔世兮，路通乎兜率之天。",
      "層樓複閣，觸峙絢爛。",
      "往即造兮，雲渤興而澶漫。",
      "徙倚恍惚，若奪吾魄兮，聊枚睫以盤桓。",
      "徐風生而霧散，卷綃縠于林端。",
      "洎天清而日上兮，瀑峻飛而潺湲。",
      "畜而爲潭，泄而爲澗。",
      "運之以車兮，盈乎大田。",
      "然復度石橋，登重門。",
      "睹篆玉之榜，謁金仙之尊。",
      "徒衆五百，厖眉皓首。",
      "形儀靜而不雜兮，語言要而不煩。",
      "齊興止以鐘鼓兮，善後先而靡難。",
      "舉正眼而諦瞬兮，了無一法之可觀。",
      "寂兮樂兮，妙復妙兮，其惟真如之禪。",
      "我請棄冠釋带以投依兮，師則指乎未契之緣。",
      "于是曳屣却步，循磴道而復返兮，歲眇眇而屢殘。",
      "觸網羅以系累兮，方傷羽而戢翰。",
      "悵昨游而欲再兮，庶已創而復完。",
      "亂曰：疇將歸兮，卧龍之室。",
      "依人道師，成佛而出。"
    ],
    "added_time": "2026-01-02 18:19:00"
  },
  {
    "source_file": "poet.song.174000.json",
    "title": "晚梅",
    "author": "曹彥約",
    "paragraphs": [
      "去年浮月動微薰，隕籜憂寒正雜羣。",
      "今日得春張萬玉，采繁迎煖尚從軍。",
      "花時十月連正月，歲事三分占一分。",
      "酒煮和羹還好在，預除蕪穢莫紛紛。"
    ],
    "added_time": "2026-01-02 18:20:15"
  },
  {
    "source_file": "poet.song.180000.json",
    "title": "送顧哦松柬祁門尉  其一",
    "author": "釋居簡",
    "paragraphs": [
      "角轉城頭曉，風回麥脚斜。",
      "清明都冷落，陰翳趲韶華。",
      "飯了長亭黍，來分野寺茶。",
      "到家三月暮，恰好送鶑花。"
    ],
    "added_time": "2026-01-02 18:20:16"
  },
  {
    "source_file": "poet.song.142000.json",
    "title": "枕上聞子規二首  其二",
    "author": "楊萬里",
    "paragraphs": [
      "去年借宅寄生兒，今歲羣兒又學伊。",
      "羞面見它鶑與燕，向人强道不如歸。"
    ],
    "added_time": "2026-01-02 18:20:43"
  },
  {
    "source_file": "poet.song.129000.json",
    "title": "舟過南莊呼村老與飲示以詩二首  其一",
    "author": "陸游",
    "paragraphs": [
      "昔我過此時，荷花粲雲錦。",
      "今我復来遊，霜露已凄凛。",
      "鄉鄰福苦薄，積雨敗垂稔。",
      "禾頭耳𧥄𧥄，熟計難高枕。",
      "所懼憂吾君，歲暮詔發廪。",
      "勿言村醪薄，排悶聊共飲。"
    ],
    "added_time": "2026-01-02 18:20:44"
  },
  {
    "source_file": "poet.song.235000.json",
    "title": "悼霍山",
    "author": "釋月磵",
    "paragraphs": [
      "老倒霍山無頼吒，妙高峰頂恣拋沙。",
      "大開死口凌霄上，又是一番重退牙。"
    ],
    "added_time": "2026-01-02 18:20:57"
  },
  {
    "source_file": "poet.song.3000.json",
    "title": "秋日懷王專",
    "author": "魏野",
    "paragraphs": [
      "菊花原上立，村落雨晴初。",
      "晚吹清羣物，秋光澹太虛。",
      "空看新鴈字，不得故人書。",
      "猶頼華亭鶴，林閒伴索居。"
    ],
    "added_time": "2026-01-02 18:21:39"
  },
  {
    "source_file": "poet.song.3000.json",
    "title": "新晴書事上知府宋諫議",
    "author": "魏野",
    "paragraphs": [
      "美化何因見，民歌處處同。",
      "雨申諸縣足，獄奏半年空。",
      "郡閣煙光裏，人家霽色中。",
      "偶吟知淺拙，將獻愧明公。"
    ],
    "added_time": "2026-01-02 18:21:39"
  },
  {
    "source_file": "poet.song.3000.json",
    "title": "寄贈華山致仕韓見素",
    "author": "魏野",
    "paragraphs": [
      "盡垂華髮戀金門，獨乞懸車未五旬。",
      "清世一般爲隠逸，碧霄兩處應星辰。",
      "繡衣脫下寧妨貴，錦帳眠來不稱貧。",
      "瀟灑易添新道氣，光陰難改舊風神。",
      "老輕白傅方歸洛，亂鄙黄公始避秦。",
      "象簡豈同青竹杖，廌冠爭勝白綸巾。",
      "世間名繫昌朝客，物外銜稱太華人。",
      "醉指鼇頭爲別業，吟誇仙掌是比鄰。",
      "劍生塵土揩磨懶，書带煙嵐曬曝頻。",
      "石鼓曉聽殊待漏，玉潭時看異迷津。",
      "琴憐徽外聲彌澹，酒愛篘中味更醇。",
      "精細處方因療鶴，等閑開食爲迎賓。",
      "芝田女僕皆能採，蘭佩兒童亦解紉。",
      "丹訣有靈還似性，詩篇無病恰如身。",
      "要君計想嫌弘景，棄室翻應笑子真。",
      "預祝全家上昇日，願停絳節許相親。"
    ],
    "added_time": "2026-01-02 18:21:39"
  },
  {
    "source_file": "poet.song.120000.json",
    "title": "天申節放生",
    "author": "王十朋",
    "paragraphs": [
      "夫子釣不綱，仁心戒盡物。",
      "君子遠庖厨，孟軻論仁術。",
      "生魚舍子産，獸網祝天乙。",
      "於牣文王沼，靈德壽周室。",
      "唐置放生池，天下八十一。",
      "至今湖州碑，輝耀魯公筆。",
      "我宋仁如天，神武而不殺。",
      "華夏及蠻貊，卵胎暨化濕。",
      "皆歸好生德，惟恐一物失。",
      "清源號佛國，此典胡獨缺。",
      "耽耽舉子場，馥馥荷華隰。",
      "誕節逢千秋，錫宴遍郡邑。",
      "何以壽吾君，故事修遺逸。",
      "魚鼈族至微，端頼尺水活。",
      "况茲十畝池，中含千里闊。",
      "郭索行草泥，玄夫巢蓮葉。",
      "長鬚及衆鱗，巨細各儔匹。",
      "圉圉復洋洋，生意俱可必。",
      "永逃數罟憂，咸被中孚吉。",
      "中有六六魚，聊茲友螾蛭。",
      "一朝得雲雨，龍門變凡質。",
      "歲旱當作霖，莫忘池中日。"
    ],
    "added_time": "2026-01-02 18:21:49"
  },
  {
    "source_file": "poet.song.39000.json",
    "title": "贈周伯玉下第",
    "author": "王令",
    "paragraphs": [
      "京塵漠無聊，客書聞報罷。",
      "拔身衆人後，載水千里下。",
      "微裝困無餘，歸馬劇連跨。",
      "邈無失時嘆，抗舉與俗謝。",
      "但言廢文學，從今益休暇。",
      "詩書得窮搜，朋友可邀迓。",
      "如解萬里駿，脱去銜軛駕。",
      "雖時念親貧，歎息忽自咤。",
      "已如嬰兒啼，心在聲不嗄。",
      "悲樂于俗異，使我喜失詫。",
      "吾聞百年生，暫就天地舍。",
      "中間有逢遇，窮達何足訝。",
      "譬之適時運，寒暑變冬夏。",
      "炎凉忽焉殊，裘葛代相藉。",
      "於身亦何預，時與外物借。",
      "嘗聞莊生言，中不怛外化。",
      "逢鷄就知時，遇彈因求炙。",
      "况持身售人，五羖豈真價。",
      "士材嫌易知，女好固擇嫁。",
      "勉之時我過，酒賤衣可貰。"
    ],
    "added_time": "2026-01-02 18:21:51"
  },
  {
    "source_file": "poet.song.38000.json",
    "title": "治平三年秋七月當塗郭功父招無爲楊次公會於環峰時五雲叟陳德孚以詩寄吾二人因聯句酬之",
    "author": "楊傑",
    "paragraphs": [
      "空山坐寥落，疋馬邀俊哲。",
      "入門肆髙談，清風掃煩熱。",
      "憶昔治平年，姑熟溪上别。",
      "歲時激箭急，倐忽三十月。",
      "讀書非少銳，欲論先卷舌。",
      "歸田殊未成，累累逐羈紲。",
      "孰謂趙魏老，不能佐滕薛。",
      "由來歲大寒，松柏見孤節。",
      "朋心久愈至，忠規補殘缺。",
      "兒童喜父執，飣餖成羅列。",
      "壺有玉泉酒，庖有冰裙鼈。",
      "野芡剖珠璣，秋瓜咀霜雪。",
      "新粳刈且舂，香炊軟三淅。",
      "放七聊醉飽，百憂旋磨滅。",
      "升平擊堯壤，險怪探禹穴。",
      "吐氣直虹霓，落筆淬金鐵。",
      "詞源河漢翻，俯視隄防決。",
      "文章貴天成，追琢幾竄竊。",
      "抵掌萬古事，高下争螘垤。",
      "挹酌華陽水，蕩滌塵土咽。",
      "吾心了何染，本理忘巧拙。",
      "聖賢久不作，情僞愈分别。",
      "竹陰卧片石，浩歌聲欲闋。",
      "山童倐及門，喜音屈高潔。",
      "傳聞脫世累，天境妙搜抉。",
      "疏簾卷危閣，九峰青嵽嵲。",
      "吟餘琴一弄，鏗然響環玦。",
      "老鶴不敢鳴，千里飛雲絕。",
      "次公君素交，嗟予尚契濶。",
      "疇能枉籃輿，相期出寥泬。"
    ],
    "added_time": "2026-01-02 18:22:13"
  },
  {
    "source_file": "poet.song.181000.json",
    "title": "喜王節夫過訪",
    "author": "劉宰",
    "paragraphs": [
      "我方丱角子勝冠，我老君猶鬢未斑。",
      "可但孤生多疾疢，也輸華館富清閒。",
      "交情敢忘鶑求友，野性終便鹿在山。",
      "何日歸歟同里社，杖藜來往翠微間。"
    ],
    "added_time": "2026-01-02 18:22:42"
  },
  {
    "source_file": "poet.song.174000.json",
    "title": "祁門道中即事  其三",
    "author": "曹彥約",
    "paragraphs": [
      "餠餌商量全孕麥，衣裳消息半芽桑。",
      "山堂草色夢魂遠，官路柳絲心緒長。"
    ],
    "added_time": "2026-01-02 18:22:42"
  },
  {
    "source_file": "poet.song.153000.json",
    "title": "呈吳守",
    "author": "虞儔",
    "paragraphs": [
      "風流正始孰追回，沈謝曹劉豈乏才。",
      "詩律恢長憐我老，吟編端的頼君開。",
      "秋懷拍拍須千首，世事悠悠付一杯。",
      "已是醉吟輸白傅，雪霜頭上更相催。"
    ],
    "added_time": "2026-01-02 18:22:57"
  },
  {
    "source_file": "poet.song.116000.json",
    "title": "自過犍爲山水益佳",
    "author": "晁公遡",
    "paragraphs": [
      "客遊三十年，不出僰與巴。",
      "江惡崖石粗，十步九褒斜。",
      "自過頼里西，山水日夕佳。",
      "冥冥見遠樹，渺渺鋪平沙。",
      "兩岸何所有，鬰鬰皆桑麻。",
      "良疇散牛羊，支流入魚蛇。",
      "清絕益可愛，豈復憶漢嘉。",
      "怳如涉荆吳，是耶復非耶。",
      "兒女長硤中，老妻髮已華。",
      "茲來始及此，舉首亦驚嗟。"
    ],
    "added_time": "2026-01-02 18:23:11"
  },
  {
    "source_file": "poet.song.165000.json",
    "title": "重陽後一日作",
    "author": "趙蕃",
    "paragraphs": [
      "昨日重陽故作晴，今晨陰慘倍愁生。",
      "憑高已負登臨約，展卷空餘賦詠情。",
      "籬下菊香殊寂寞，瓶中桂影謾凄清。",
      "感今懷古無窮意，祇取村醪細細傾。"
    ],
    "added_time": "2026-01-02 18:23:30"
  },
  {
    "source_file": "poet.song.175000.json",
    "title": "春陰",
    "author": "韓淲",
    "paragraphs": [
      "春雨發山溜，花事回綠陰。",
      "東家舉杯酒，爲我成芳斟。",
      "蝶遶鶑流音，輕雲晚沉沉。",
      "揮手惜素心，入林驚未深。"
    ],
    "added_time": "2026-01-02 18:23:33"
  },
  {
    "source_file": "poet.song.180000.json",
    "title": "張萱作妃子夜游圖子由謂之秦虢並驅爭先圖文潞公司馬公東坡兄弟一時名勝洎宣和宸翰在焉藏諸御府後歸紹興權倖家復爲開禧權倖所有更化後景獻仲兄得之",
    "author": "釋居簡",
    "paragraphs": [
      "孰揮若木枝，日馭不可勒。",
      "志士分寸惜，長繩繫不得。",
      "忽觀此圖使我傷，使我痛憤嗟三郎。",
      "三郎飛入月中去，回首不知宮漏長。",
      "金羈金勒控紫韁，玉花玉面下采床。",
      "天階夜色浄如洗，宮彎促𩍐相抵當。",
      "十家三國歸模冩，不冩漁陽閙胡馬。",
      "較來不畫亦不妨，冏冏莫掩張曲江。",
      "宣和宸奎獨爛爛，元祐名卿題得滿。",
      "既歸天上誇襲藏，又落人間作奇玩。",
      "沉思惡衣菲飲食，過門不子呱呱泣。",
      "張萱已矣倘可呼，爲我只作塗山圖。"
    ],
    "added_time": "2026-01-02 18:23:40"
  },
  {
    "source_file": "poet.song.129000.json",
    "title": "病思",
    "author": "陸游",
    "paragraphs": [
      "夜窗孤影怯青燈，瘦著秋衣欲不勝。",
      "光景正如寒圃蝶，情懷却羨病寮僧。",
      "篝爐冷落燒殘葉，襌榻欹斜倚古藤。",
      "莫怪頺然遺世事，鬢絲日日鏡中增。"
    ],
    "added_time": "2026-01-02 18:24:07"
  },
  {
    "source_file": "poet.song.152000.json",
    "title": "程言聚散有感次前韻  其四",
    "author": "陳造",
    "paragraphs": [
      "步趁遊人歡意長，誰交鶑燕强雌黄。",
      "憑欄凝佇多佳麗，底羨簪花醉洛陽。"
    ],
    "added_time": "2026-01-02 18:24:24"
  },
  {
    "source_file": "poet.song.212000.json",
    "title": "夜夢至何許巖壑深窈石上苔痕隠起如小篆有僧謂予曰楊誠齋范石湖題也明日續洪舜俞登玲瓏詩有幾人記曾來老苔蝕琱鎪之句恍然如夢因次韻記之",
    "author": "方岳",
    "paragraphs": [
      "大楊風日春，小范林壑秋。",
      "去予幾何年，各已如雲浮。",
      "誰歌黄金縷，共醉白玉舟。",
      "夢中到蓬萊，名字留巖幽。",
      "寧知地下郎，草記天上樓。",
      "老石翠嵐濕，古篆蒼蘚稠。",
      "摩挲踞虎兕，鬰屈蟠蛟虬。",
      "想當得意時，落筆不自休。",
      "江山有二老，文字照九州。",
      "神物儼護持，剝蝕吾奚憂。",
      "是間定何許，玲瓏窈相綢。",
      "雲根與僧憇，雪罅如神鎪。",
      "欲呼古時月，爲洗今人愁。",
      "夢耶其非歟，起坐搔白頭。"
    ],
    "added_time": "2026-01-02 18:24:28"
  },
  {
    "source_file": "poet.song.31000.json",
    "title": "純甫出釋惠崇畫要予作詩",
    "author": "王安石",
    "paragraphs": [
      "畫史紛紛何足數，惠崇晚出吾最許。",
      "旱雲六月漲林莽，移我翛然墮洲渚。",
      "黄蘆低摧雪翳土，鳬雁靜立將儔侶。",
      "往時所歷今在眼，沙平水澹西江浦。",
      "暮氣沈舟暗魚罟，欹眠嘔軋如聞櫓。",
      "頗疑道人三昧力，異域山川能斷取。",
      "方諸承水調幻藥，灑落生綃變寒暑。",
      "金坡巨然山數堵，粉墨空多真漫與。",
      "大梁崔白亦善畫，曾見桃花浄初吐。",
      "酒酣弄筆起春風，便恐漂零作紅雨。",
      "流鶑探枝婉欲語，蜜蜂掇蕊隨翅股。",
      "一時二子皆絕藝，裘馬穿羸久羈旅。",
      "華堂豈惜萬黄金，苦道今人不如古。"
    ],
    "added_time": "2026-01-02 18:24:54"
  },
  {
    "source_file": "poet.song.39000.json",
    "title": "送僧自總",
    "author": "王令",
    "paragraphs": [
      "吾病不喜語，客来但寒暄。",
      "頰舌且不能，况事文字間。",
      "彼總乃吾舊，不見今三年。",
      "一日踏我門，告我將南遷。",
      "問之行所止，其去何由緣。",
      "言方學從師，惜以日月閑。",
      "將求佛所宗，就乞世未傳。",
      "浮舟江海波，蹀屣山岳顛。",
      "行方極所到，未可歲月還。",
      "謂余昔同遊，當得送以言。",
      "噫佛與吾學，兩分不相全。",
      "今余與子遇，無異東西轅。",
      "共憇中道間，邂逅相留連。",
      "我駕志在遠，子驅良亦遄。",
      "吾終不爾從，爾終不回旋。",
      "兩各劇所勤，相遠日益懸。",
      "又出所爲文，要我加量銓。",
      "熒熒掇其英，曄曄粲滿編。",
      "惜哉不經師，如珠莫鑽穿。",
      "雖有可寶資，終以無用捐。",
      "吾觀古人書，盖亦不但然。",
      "道德藹於中，口實助使宣。",
      "豈有拔其根，而望華可搴。",
      "不知源所来，何用其流沿。",
      "人材苟不長，得一且可專。",
      "六經衆子文，其治自足觀。",
      "身當聖人時，来學浩萬千。",
      "獨顔纔庶幾，他固未可肩。",
      "人有老於行，不聞可逃天。",
      "子何不從此，去就異說攣。",
      "弗思自解縱，又欲引世纒。",
      "常觀已論徒，恥出妻子前。",
      "彼髠以爲羞，爾以爲忻懽。",
      "生棄父母養，士得執以鞭。",
      "彼爲則遇刑，爾還自稱賢。",
      "羞惡所不存，爾說尚何先。",
      "予欲收子身，解去子所牽。",
      "浴以清冷波，佩以蘭與荃。",
      "相從中道驅，障塞異道偏。",
      "愛之幸其聽，不聽誠可憐。"
    ],
    "added_time": "2026-01-02 18:25:04"
  },
  {
    "source_file": "poet.song.116000.json",
    "title": "外舅衛尉持節於此作盡心堂時與親戚會飲今三十年予復與衛尉內外屬置酒堂上不減當時喜賦一詩",
    "author": "晁公遡",
    "paragraphs": [
      "衛尉築此堂，棟宇真傑立。",
      "幾容五百坐，可飲三千客。",
      "府中省文書，堂上會親戚。",
      "金杯浪飜江，銅盤光吐日。",
      "侍女發清歌，華筵美遥夕。",
      "當時倏分散，回首遂陳迹。",
      "豈知吾繼來，復見少長集。",
      "雖誠慰濶絕，得無感疇昔。",
      "在者皆其孫，樂極悲且泣。",
      "歡娛殆不減，左右或太息。",
      "諒曾事衛尉，始壯今髮白。",
      "諸郎各勉旃，宗族期烜赫。"
    ],
    "added_time": "2026-01-02 18:25:47"
  },
  {
    "source_file": "poet.song.0.json",
    "title": "送薛少卿赴青陽",
    "author": "徐鉉",
    "paragraphs": [
      "我愛陶靖節，吏隠從弦歌。",
      "我愛費徵君，高卧歸九華。",
      "清風激頹波，來者何以加。",
      "我志兩不遂，漂淪浩無涯。",
      "數奇時且亂，此圖今愈賒。",
      "賢哉薛夫子，高舉凌晨霞。",
      "安民即是道，投足皆爲家。",
      "功名與權位，悠悠何用誇。",
      "携朋出遠郊，酌酒藉平沙。",
      "雲收遠天靜，江闊片帆斜。",
      "離懷與企羨，南望長咨嗟。"
    ],
    "added_time": "2026-01-02 18:25:51"
  },
  {
    "source_file": "poet.song.130000.json",
    "title": "晚歸",
    "author": "陸游",
    "paragraphs": [
      "暑雨初晴日，江皋欲莫天。",
      "鴉棲沙際樹，人喚渡頭船。",
      "病骨羸将折，昏眸困欲眠。",
      "市橋燈火閙，且復喜豐年。"
    ],
    "added_time": "2026-01-02 18:26:03"
  },
  {
    "source_file": "poet.song.129000.json",
    "title": "道室即事",
    "author": "陸游",
    "paragraphs": [
      "一簮殘雪寄林亭，手把黄庭兩卷經。",
      "琴調養心安澹泊，爐香挽夢上青冥。",
      "隨緣久已均憂喜，玩世惟須半醉醒。",
      "溪父園公殊未見，頺然誰與共忘形。"
    ],
    "added_time": "2026-01-02 18:26:29"
  },
  {
    "source_file": "poet.song.30000.json",
    "title": "遊保寧院練光亭同丘程凌林四君分題用業字韵",
    "author": "蘇頌",
    "paragraphs": [
      "寺本梁瓦棺，地臨吳建業。",
      "何人構虛亭，勝概壓危堞。",
      "巖扃豁常開，江練靜相協。",
      "洪濤雖震騰，迅流終妥帖。",
      "遠窮滄溟盡，近與長淮接。",
      "水色古今同，潮聲朝暮愶。",
      "中間數洲渚，來往拏桴楫。",
      "摇深鳴榔喧，渡閣孤帆怯。",
      "到此是安瀾，遊人無病涉。",
      "滿檻霽光浮，平林風勢獵。",
      "黄昏煙引素，清曉波成褶。",
      "歸雲閒自飛，列岫平如帖。",
      "秋岸狎鷗鳥，春城噪批頰。",
      "園橘冬垂丹，堤榆夏飛莢。",
      "竹徑粉筠墜，松梢飴露浥。",
      "老檜倚軒檐，幹勁如雄俠。",
      "野花鬥黄紫，格頑若婢妾。",
      "離觴歌柳枝，江人憶桃葉。",
      "往事杳難尋，欲問言成喋。",
      "惟惜建邦都，形勝敵岷鄴。",
      "後人奉竺乾，創寺據山脅。",
      "邑居正佳麗，棟宇爭煒燁。",
      "山遊鸑鷟羽，池變炎灰劫。",
      "鳳去臺遂空，國移人亦慴。",
      "興衰既代謝，榮悴固相躡。",
      "幸今明世逢，早蒙湛恩浹。",
      "安堵四民居，飽食千僧饁。",
      "吾儕正閒暇，來遊失疲薾。",
      "心朋况遨從，雲梯屢登躐。",
      "山川思慮清，風雲抱懷愜。",
      "百里見毫釐，萬象入眉睫。",
      "南望牛首峰，雙闕儼重疊。",
      "却視虎踞基，石城猶岌嶪。",
      "北阜盤虬螭，三山樹矛鋏。",
      "風流非昔時，事迹看載牒。",
      "開尊忘醉醒，縱論鄙嚅囁。",
      "念當時值泰，豈嘆徑未捷。",
      "經綸苟韜藏，鼎飪終調燮。",
      "攬景且留連，無爲利名攝。"
    ],
    "added_time": "2026-01-02 18:27:01"
  },
  {
    "source_file": "poet.song.30000.json",
    "title": "咏丘秘校山水枕屏",
    "author": "蘇頌",
    "paragraphs": [
      "遠山近山各奇狀，流水止水皆清曠。",
      "煙雲到處固難忘，筆墨傳之尤可尚。",
      "古人銘枕戒思邪，高士看屏助幽况。",
      "左有琴書右酒尊，怠偃勤興時一望。"
    ],
    "added_time": "2026-01-02 18:27:01"
  },
  {
    "source_file": "poet.song.181000.json",
    "title": "寄潘子善上舍",
    "author": "劉宰",
    "paragraphs": [
      "少陽一疏折羣姦，拂袖歸來日月閒。",
      "誤國小人猶法從，叩閽諸子自賢關。",
      "是非頗亦通千古，義利那能立兩間。",
      "若向西湖浮畫舫，好傾巵酒酹孤山。"
    ],
    "added_time": "2026-01-02 18:27:18"
  },
  {
    "source_file": "poet.song.181000.json",
    "title": "懷徐表兄",
    "author": "劉宰",
    "paragraphs": [
      "一笑相逢句曲天，別來十五換流年。",
      "忍思渭上瓊瑰詠，無復通泉寶劍篇。",
      "北渚春回芳樹合，西山日暮碧雲連。",
      "鴈來數寄平安信，無限相思若箇邊。"
    ],
    "added_time": "2026-01-02 18:27:18"
  },
  {
    "source_file": "poet.song.165000.json",
    "title": "湯莘夫用孫溫叟韻見寄次韻答之",
    "author": "趙蕃",
    "paragraphs": [
      "生氣千年藺與頗，生前杯酒事如何。",
      "誰令誤舍清江釣，政爾甘持絕徼戈。",
      "有句忽成能見憶，感君知我未加訶。",
      "晚風苦雜蟬鳴樹，不謂林鶑尚有歌。"
    ],
    "added_time": "2026-01-02 18:27:22"
  },
  {
    "source_file": "poet.song.242000.json",
    "title": "賦蔬",
    "author": "梁棟",
    "paragraphs": [
      "家貧忽暴富，菜種二十七。",
      "癡兒不解事，問我何從得。",
      "于義苟有違，吾寧饑不食。"
    ],
    "added_time": "2026-01-02 18:27:23"
  },
  {
    "source_file": "poet.song.242000.json",
    "title": "雨花臺",
    "author": "梁棟",
    "paragraphs": [
      "春中景物尚凄然，小立崇臺古樹邊。",
      "潮信不嫌城寂寞，山光似與客留連。",
      "英雄馬鬣無餘地，氣勢龍蟠得幾年。",
      "眼底興亡總閑事，不如有酒醉花前。"
    ],
    "added_time": "2026-01-02 18:27:23"
  },
  {
    "source_file": "poet.song.242000.json",
    "title": "謝氏梅園",
    "author": "梁棟",
    "paragraphs": [
      "纖腰凍欲折，來探前村雪。",
      "幽禽莫相猜，歲寒心似鐵。"
    ],
    "added_time": "2026-01-02 18:27:23"
  },
  {
    "source_file": "poet.song.242000.json",
    "title": "多景樓",
    "author": "梁棟",
    "paragraphs": [
      "思歸不覺歲華侵，倦撫旌旗感慨深。",
      "舊日家鄉今日客，一年時序百年心。",
      "城餘故址元非鐵，山得虛名不是金。",
      "檻外長江成底事，英雄對酒話蹄涔。"
    ],
    "added_time": "2026-01-02 18:27:23"
  },
  {
    "source_file": "poet.song.242000.json",
    "title": "句  其一",
    "author": "梁棟",
    "paragraphs": [
      "浮雲暗不見青天。"
    ],
    "added_time": "2026-01-02 18:27:23"
  },
  {
    "source_file": "poet.song.128000.json",
    "title": "張園觀海棠",
    "author": "陸游",
    "paragraphs": [
      "朝陽照城樓，春容極明媚。",
      "走馬蜀錦園，名花動人意。",
      "嚴粧漢宮曉，一笑初破睡。",
      "定知夜宴歡，酒入妖骨醉。",
      "低鬟羞不語，困眼嬌欲閉。",
      "雖豔無俗姿，太息真富貴。",
      "結束吾方歸，此别知幾歲。",
      "黄昏亷纎雨，千點裛紅泪。"
    ],
    "added_time": "2026-01-02 18:27:38"
  },
  {
    "source_file": "poet.song.164000.json",
    "title": "簡彥博審知",
    "author": "趙蕃",
    "paragraphs": [
      "朝昏困薪水，寒暑念裘葛。",
      "度日少復佳，此歲又已卒。",
      "崎嶇向行旅，蹭蹬遭羈縶。",
      "故人肯留連，客况免羞澀。",
      "陰天苦錯莫，梅事去飄忽。",
      "要尋幽遐地，共作須臾集。",
      "徐陵峻詩壇，王衍深理窟。",
      "我獨媿其家，徒窮頼如壹。"
    ],
    "added_time": "2026-01-02 18:27:41"
  },
  {
    "source_file": "poet.song.0.json",
    "title": "贈奚道士",
    "author": "徐鉉",
    "paragraphs": [
      "先生曾有洞天期，猶傍天壇摘紫芝。",
      "處世自能心混沌，全真誰見德支離。",
      "玉霄塵閉人長在，金鼎功成俗未知。",
      "他日飈輪謁茅許，願同雞犬去相隨。"
    ],
    "added_time": "2026-01-02 18:27:42"
  },
  {
    "source_file": "poet.song.21000.json",
    "title": "依韻和王安之少卿六老詩仍見率成七  其三",
    "author": "邵雍",
    "paragraphs": [
      "六翁誰讓少年場，老不羞人任意狂。",
      "同向靜中觀物動，共於閑處看人忙。",
      "天心月滿蟾蜍動，水面風微菡萏香。",
      "肯信人間有憂事，新醅正熟景初凉。"
    ],
    "added_time": "2026-01-02 18:27:59"
  },
  {
    "source_file": "poet.song.21000.json",
    "title": "依韻和王安之少卿六老詩仍見率成七  其七",
    "author": "邵雍",
    "paragraphs": [
      "林下狂歌不帖腔，帖腔安得謂之狂。",
      "小車行處鶑花鬧，大筆落時神鬼忙。",
      "門掩柴荆闤闠遠，牆開甕牖薜蘿香。",
      "一般天下難尋物，洛浦清風拂面凉。"
    ],
    "added_time": "2026-01-02 18:27:59"
  },
  {
    "source_file": "poet.song.17000.json",
    "title": "初食車螯",
    "author": "歐陽修",
    "paragraphs": [
      "纍纍盤中蛤，來自海之涯。",
      "坐客初未識，食之先歎嗟。",
      "五代昔乖隔，九州如剖瓜。",
      "東南限淮海，邈不通夷華。",
      "於時北州人，飲食陋莫加。",
      "雞豚爲異味，貴賤無等差。",
      "自從聖人出，天下爲一家。",
      "南產錯交廣，西珍富卭巴。",
      "水載每連舳，陸輸動盈車。",
      "谿潛細毛髮，海怪雄鬚牙。",
      "豈惟貴公侯，閭巷飽魚蝦。",
      "此蛤今始至，其來何晚邪。",
      "螯蛾聞二名久見南人誇。",
      "璀璨殼如玉，斑斕點生花。",
      "含漿不肯吐，得火遽已呀。",
      "共食惟恐後，急先屢成譁。",
      "但喜美無厭，豈思來甚遐。",
      "多慙海上翁，辛苦斵泥沙。"
    ],
    "added_time": "2026-01-02 18:28:22"
  },
  {
    "source_file": "poet.song.17000.json",
    "title": "盤車圖",
    "author": "歐陽修",
    "paragraphs": [
      "淺山嶙嶙，亂石矗矗，山石磽聱車碌碌。",
      "山勢盤斜隨澗谷，側轍傾轅如欲覆。",
      "出乎兩崖之隘口，忽見百里之平陸。",
      "坡長坂峻牛力疲，天寒日暮人心速。",
      "楊襃忍饑官太學，得錢買此纔盈幅。",
      "愛其樹老石硬，山回路轉。",
      "高下曲直，橫斜隱見。",
      "妍媸嚮背各有態，遠近分毫皆可辨。",
      "自言昔有數家筆，畫古傳多名姓失。",
      "後來見者知謂誰，乞詩梅老聊稱述。",
      "古畫畫意不畫形，梅詩詠物無隱情。",
      "忘形得意知者寡，不若見詩如見畫。",
      "乃知楊生真好奇，此畫此詩兼有之。",
      "樂能自足乃爲富，豈必金玉名高貲。",
      "朝看畫，暮讀詩，楊生得此可不饑。"
    ],
    "added_time": "2026-01-02 18:28:22"
  },
  {
    "source_file": "poet.song.174000.json",
    "title": "偶成  其五",
    "author": "曹彥約",
    "paragraphs": [
      "詩癡正自不煩攻，只爲英才輒墮中。",
      "今日已成風俗後，後生箇箇入樊籠。"
    ],
    "added_time": "2026-01-02 18:28:24"
  },
  {
    "source_file": "poet.song.174000.json",
    "title": "偶成  其八",
    "author": "曹彥約",
    "paragraphs": [
      "桃紅柳綠簇春華，燕語鶑啼盡日嘉。",
      "誰信聲聲沂水詠，又知處處杏壇家。"
    ],
    "added_time": "2026-01-02 18:28:24"
  },
  {
    "source_file": "poet.song.169000.json",
    "title": "憫劉家竹",
    "author": "陳藻",
    "paragraphs": [
      "陳生將五十，無地堪栽竹。",
      "丈人門逕深，兩面千竿綠。",
      "營營不好事，終日眉峰蹙。",
      "二氣豈相宜，此君覺塵俗。",
      "琅玕訴失所，願作陶家菊。",
      "頼有徐卿兒，往往知忘肉。"
    ],
    "added_time": "2026-01-02 18:28:39"
  },
  {
    "source_file": "poet.song.28000.json",
    "title": "爲紀四謁舊相識",
    "author": "劉敞",
    "paragraphs": [
      "非無負米志，復作退飛身。",
      "豈但龍蛇蟄，終慚鴻鴈賓。",
      "蕭條依陋巷，契闊問通津。",
      "長鋏行焉往，悲歌夜復晨。",
      "交遊青眼隔，世路白頭新。",
      "意謝栖栖侫，情依戀戀仁。",
      "敢齊天下士，真愧轍中鱗。",
      "肯問三年學，壺飱及病親。"
    ],
    "added_time": "2026-01-02 18:28:59"
  },
  {
    "source_file": "poet.song.31000.json",
    "title": "同王濬賢良賦龜得升字",
    "author": "王安石",
    "paragraphs": [
      "世傳一尾龜百齡，此龜逮見隋唐興。",
      "雖然天幸免焦灼，想屢縮頸愁嚴凝。",
      "前年赴海不量力，欲替鼇負三崚嶒。",
      "番禺使君邂逅見，知困簸蕩因嗟矜。",
      "疾呼余且設網取，以組繫首𪚫穿繩。",
      "北歸與俱度大庾，兩夫贔屭苦不勝。",
      "艤船秦淮擔送我，云此一可當十朋。",
      "昔人寶龜謂神物，奉事槁骨尤兢兢。",
      "殘民滅國遞爭奪，有此乃敢司黎烝。",
      "於時睹甲別貴賤，太卜藏法傳昆仍。",
      "豈如元君須見夢，初知歡喜得未曾。",
      "自從九江罷納錫，衆漁賤棄秋不登。",
      "卜人官廢亦已久，果獵誰復知殊稱。",
      "今君此寶世莫識，我亦坐視心瞢瞢。",
      "搘床纔堪比瓦礫，當粟孰肯捐斗升。",
      "糝頭腥臊何足嗜，曳尾污穢適可憎。",
      "盛溲除聾豈必驗，蹈背出險安敢憑。",
      "刳腸以占幸無事，卷殻而食病未能。",
      "如聞翕息可視效，乃往有墮崖千層。",
      "仰窺朝陽俯引氣，亦得難老如岡陵。",
      "諒能學此真壽類，世論妄以蟲疑冰。",
      "嗟余老矣倦呼吸，起晏光景難瞻承。",
      "但知故人所玩惜，每戒異物相侵陵。",
      "唯憂盜賊今好卜，夜半劫請無威懲。",
      "復恐嚵夫負之走，并竊老木爲薪蒸。",
      "淺樊荒圃不可保，守視且寄鍾山僧。"
    ],
    "added_time": "2026-01-02 18:29:00"
  },
  {
    "source_file": "poet.song.199000.json",
    "title": "余哭蟾子潮士鍾大鳴有詩相寬次韻  其一",
    "author": "劉克莊",
    "paragraphs": [
      "愁眉暫展頼君詩，欲以先知覺後知。",
      "歷引竺乾寬此老，未甘嬴博窆吾兒。",
      "寄阿蘭若俄經昔，祔短松岡會有期。",
      "欲訪巫咸何處在，憂來自向理中推。"
    ],
    "added_time": "2026-01-02 18:29:11"
  },
  {
    "source_file": "poet.song.129000.json",
    "title": "冬夜讀書",
    "author": "陸游",
    "paragraphs": [
      "茂陵病後非平昔，瘦骨竛竮短髮疏。",
      "紅燭悔從長夜飲，青燈喜對少年書。",
      "聖賢親見生非晚，忿慾俱空死有餘。",
      "破屋頺垣君勿笑，更闌弦誦滿吾廬。"
    ],
    "added_time": "2026-01-02 18:29:19"
  },
  {
    "source_file": "poet.song.180000.json",
    "title": "杜侍郎坐上得彝字",
    "author": "釋居簡",
    "paragraphs": [
      "春事三分二分了，策勳淑景還宜早。",
      "野桃官柳嫌春少，却笑上林鶑易老。",
      "豈知老榦空斗南，七八千歲春酣酣。",
      "無人聞此不大笑，有口只與莊生談。",
      "金鐘大鏞在東序，瑚璉陸離雜雕俎。",
      "歌工在列樂在懸，更復明堂須柱礎。",
      "一枝老我苕水湄，煮字不充亭午饑。",
      "丹崖蒼壁信手題，詠歌事業銘鼎彝。"
    ],
    "added_time": "2026-01-02 18:30:02"
  },
  {
    "source_file": "poet.song.130000.json",
    "title": "曉興",
    "author": "陸游",
    "paragraphs": [
      "亂蟬嘒新秋，老木立清曉。",
      "我亦岸綸巾，寄傲萬物表。",
      "大千藏粒粟，浩劫過飛鳥。",
      "癡子居其間，利欲自纒繞。",
      "可憐榮進意，未向盖棺了。",
      "浮名更嚇鬼，白堊寫丹旐。",
      "我於斯世事，看破自少小。",
      "老矣更何求，歸哉憩林沼。"
    ],
    "added_time": "2026-01-02 18:30:12"
  },
  {
    "source_file": "poet.song.164000.json",
    "title": "次韻和答周伯壽送行",
    "author": "趙蕃",
    "paragraphs": [
      "秋月日以明，秋風日以清。",
      "秋今且云暮，而我遄東征。",
      "雖云別寓邦，且復遵故程。",
      "久結山水念，况關朋友情。",
      "惟昔未識初，聞風已先傾。",
      "一見辱與交，再焉許同盟。",
      "吾徒務切磋，俗士資飛鳴。",
      "我事太鹵莽，君爲久專精。",
      "我行政依劉，君言將入衡。",
      "要期一見重，可使萬戶輕。",
      "春風一轉首，南山各歸耕。",
      "君亦竟閉戶，坐閲水火爭。",
      "臨分枉題贈，至味如太羹。",
      "此意可虛辱，不然詎爲榮。",
      "去去復去去，行行重行行。"
    ],
    "added_time": "2026-01-02 18:31:10"
  },
  {
    "source_file": "poet.song.164000.json",
    "title": "次韻潘端叔送行二首  其一",
    "author": "趙蕃",
    "paragraphs": [
      "君公隠牛儈，文休食馬磨。",
      "身則困空乏，道爲如切磋。",
      "昧者不知此，輕受鄭灼唾。",
      "遑乎欲奚爲，况覓陽春和。",
      "余惟素賤貧，學晚仍廢惰。",
      "念將求歲餘，要必取日課。",
      "向來四方遊，不辦一室坐。",
      "已深蕪穢遭，更值雪霜挫。",
      "茲行自棲遲，詎得嗟轗軻。",
      "固殊南山歸，敢曰東山卧。",
      "胡爲論知仁，乃復稱同過。",
      "我無歸去辭，君有歸來些。"
    ],
    "added_time": "2026-01-02 18:31:10"
  },
  {
    "source_file": "poet.song.20000.json",
    "title": "幸資善堂",
    "author": "宋仁宗",
    "paragraphs": [
      "先皇教善敞東闈，菲德承宗頼慶暉。",
      "爲感儲筵驚歲月，因瞻臺像駐驂騑。",
      "楹書乍啟欽遺澤，庭樹重攀記舊圍。",
      "疇日學文親政地，仰懷慈訓倍依依。"
    ],
    "added_time": "2026-01-02 18:31:14"
  },
  {
    "source_file": "poet.song.142000.json",
    "title": "詩人王季廉挽詩",
    "author": "楊萬里",
    "paragraphs": [
      "手探盧溪頷下珠，詞林再嘯老於菟。",
      "不餐煙火惟存骨，吟殺江山失却鬚。",
      "錦里鶑花餘故宅，灞橋風雪入新圖。",
      "只今醉卧長松下，猶要熊兒捉轡無。"
    ],
    "added_time": "2026-01-02 18:31:22"
  },
  {
    "source_file": "poet.song.28000.json",
    "title": "劉永年部署清燕堂",
    "author": "劉敞",
    "paragraphs": [
      "漢庭謀帥用詩書，丞相今來握虎符。",
      "帳下偏裨皆緩带，軍中談笑亦投壺。",
      "故開廣榭宜高會，自有清泉入座隅。",
      "三輔衣冠獻謠俗，五陵豪俠壯規模。",
      "椎牛釃酒捐長日，急管哀弦舞豔姝。",
      "射取天狼作乾豆，莫推衛霍擅西都。"
    ],
    "added_time": "2026-01-02 18:31:44"
  },
  {
    "source_file": "poet.song.21000.json",
    "title": "和李文思早秋五首  其二",
    "author": "邵雍",
    "paragraphs": [
      "徑小新經雨，庭幽遍有苔。",
      "風前閑意思，階下靜徘徊。",
      "不分筋骸老，難甘歲月催。",
      "時時藉芳草，頼有酒同盃。"
    ],
    "added_time": "2026-01-02 18:31:45"
  },
  {
    "source_file": "poet.song.42000.json",
    "title": "中秋泛月至歷陽訪太守孫公素",
    "author": "郭祥正",
    "paragraphs": [
      "中秋挐輕舟，西泛采石月。",
      "初疑擢碎冰壺冰，又如飛度雪山雪。",
      "若非身世出塵寰，底事清光透毫髮。",
      "袁宏謝尚久磨滅，含情欲就何人說。",
      "歷陽太守孫公素，竹冒寒霜松屈鐵。",
      "昔從赤縣守儀真，再上天門請符節。",
      "紫皇詔長雞籠仙，惠浹春陽威凜冽。",
      "開倉出粟賙民饑，夜戶不扃無竊發。",
      "咄哉此事安足論，斯人自養班夔卨。",
      "且聞兵厨醞濃酒，桂子秋香月中有。",
      "請君置我三百杯，我爲君吟一千首。",
      "壚鎚七竅完混沌，能使頽齡遂長久。",
      "饑横鏌鎁鱠鯨肉，渴引明河傾北斗。",
      "憑誰爲問陶淵明，胡爲種菊仍栽柳。",
      "豈如永夜無纖雲，江光月色鋪黄銀。",
      "喚取三千珠履客，陶然一飲情無垠。",
      "劉項輸贏亦安在，笑殺今宵月下之醉人。"
    ],
    "added_time": "2026-01-02 18:32:16"
  },
  {
    "source_file": "poet.song.202000.json",
    "title": "春",
    "author": "翁定",
    "paragraphs": [
      "睡起庭前立片時，寂無人到亂雲飛。",
      "楊花吹盡鶑聲懶，小雨廉纖春已歸。"
    ],
    "added_time": "2026-01-02 18:32:21"
  },
  {
    "source_file": "poet.song.0.json",
    "title": "和陳贊善致仕還京口",
    "author": "徐鉉",
    "paragraphs": [
      "海門山下一漁舟，中有高人未白頭。",
      "已駕安車歸故里，尚通閨籍在龍樓。",
      "泉聲潄玉窗前落，江色和烟檻外流。",
      "今日君臣厚終始，不須辛苦畫雙牛。"
    ],
    "added_time": "2026-01-02 18:32:29"
  },
  {
    "source_file": "poet.song.180000.json",
    "title": "酬謝司直晦齋寄宋湖州見柬  其二",
    "author": "釋居簡",
    "paragraphs": [
      "清苕春事早，三月已無花。",
      "歲澇塍猶缺，田低水再車。",
      "遠懷難盡寄，近况却全佳。",
      "也似雲臺吏，生涯未有涯。"
    ],
    "added_time": "2026-01-02 18:32:44"
  },
  {
    "source_file": "poet.song.180000.json",
    "title": "酬季敬父清明見寄",
    "author": "釋居簡",
    "paragraphs": [
      "半雨陰陰復半晴，芳郊紫徑厭塵輕。",
      "飛花逐旋將春去，續綆尋思繫日傾。",
      "夢苦流鶑呼得覺，愁嫌啼鴂喚教生。",
      "頻搔短髮臨寒水，添了星星幾點明。"
    ],
    "added_time": "2026-01-02 18:32:44"
  },
  {
    "source_file": "poet.song.17000.json",
    "title": "送吳生南歸",
    "author": "歐陽修",
    "paragraphs": [
      "自我得曾子，於茲二十年。",
      "今又得吳生，既得喜且歎。",
      "古士不並出，百年猶比肩。",
      "區區彼江西，其產多材賢。",
      "吳生初自疑，所擬豈其倫。",
      "我始見曾子，文章初亦然。",
      "崑崙傾黄河，渺漫盈百川。",
      "决疏以道之，漸斂收橫瀾。",
      "東溟知所歸，識路到不難。",
      "吳生始見我，袖藏新文篇。",
      "忽從布褐中，百寶寫我前。",
      "明珠雜璣貝，磊砢或不圓。",
      "問生久懷此，奈何初無聞。",
      "吳生不自隱，欲吐羞俛顔。",
      "少也不自重，不爲鄉人憐。",
      "中雖知自悔，學問苦賤貧。",
      "自謂久而信，力行困彌堅。",
      "今來决疑惑，幸冀蒙洗湔。",
      "我笑謂吳生，爾其聽我言。",
      "世所謂君子，何異於眾人。",
      "眾人爲不善，積微成滅身。",
      "君子能自知，改過不逡巡。",
      "惟於斯二者，愚智遂以分。",
      "顔回不貳過，後世稱其仁。",
      "孔子過而更，日月披浮雲。",
      "子路初來時，雞冠佩豭豚。",
      "斬蛟射白額，後卒爲名臣。",
      "子既悔其往，人誰禦其新。",
      "醜夫祀上帝，孟子豈不云。",
      "臨行贈此言，庶可以書紳。"
    ],
    "added_time": "2026-01-02 18:33:19"
  },
  {
    "source_file": "poet.song.138000.json",
    "title": "見澹庵胡先生舍人",
    "author": "楊萬里",
    "paragraphs": [
      "澹翁家近醉翁家，二老風流莫等差。",
      "黄帽朱耶飽煙雨，白頭紫禁判鶑花。",
      "補天老手何須石，行地新堤早著沙。",
      "三歲別公千里見，端能解榻瀹春芽。"
    ],
    "added_time": "2026-01-02 18:33:31"
  },
  {
    "source_file": "poet.song.131000.json",
    "title": "湖山雜賦五首  其三",
    "author": "陸游",
    "paragraphs": [
      "東西相望兩湖橋，來往無時一畫橈。",
      "買酒每尋村市步，煮蔬時就野僧寮。"
    ],
    "added_time": "2026-01-02 18:33:50"
  },
  {
    "source_file": "poet.song.131000.json",
    "title": "湖山雜賦五首  其四",
    "author": "陸游",
    "paragraphs": [
      "不到梅山二十霜，望中常似隔他鄉。",
      "一杯罌粟紗燈下，最憶初寒宿上方。"
    ],
    "added_time": "2026-01-02 18:33:50"
  },
  {
    "source_file": "poet.song.131000.json",
    "title": "湖山雜賦五首  其五",
    "author": "陸游",
    "paragraphs": [
      "烟中一棹小江秋，憶上牛頭倚寺樓。",
      "今日籬邊殘照裏，却從西北望牛頭。"
    ],
    "added_time": "2026-01-02 18:33:50"
  },
  {
    "source_file": "poet.song.131000.json",
    "title": "太息四首  其一",
    "author": "陸游",
    "paragraphs": [
      "早歲元于利欲輕，但餘一念在功名。",
      "白頭不試平戎策，虛向江湖過此生。"
    ],
    "added_time": "2026-01-02 18:33:50"
  },
  {
    "source_file": "poet.song.131000.json",
    "title": "太息四首  其二",
    "author": "陸游",
    "paragraphs": [
      "書生忠義與誰論，骨朽猶應此念存。",
      "砥柱河流僊掌日，死前恨不見中原。"
    ],
    "added_time": "2026-01-02 18:33:50"
  },
  {
    "source_file": "poet.song.212000.json",
    "title": "鄭僉判取蘇黄門圖史園囿文章鼓吹之語爲韻見貽輒復賡載  其五",
    "author": "方岳",
    "paragraphs": [
      "往年鄭子真，口語挂吏文。",
      "寧知世間事，變化紛如雲。",
      "有司出納吝，但守吾見聞。",
      "參互漏一錢，怒氣欲嚼齦。",
      "鞭笞敢誰何，竟取衆犬狺。",
      "大官飽谿壑，此特其毫分。",
      "奮髯一軒渠，要亦何足云。",
      "人言老先生，膏以明自焚。",
      "歸來北窗底，寸田得鉏耘。",
      "諸公直汲黯，羔鴈當成羣。",
      "乃肯巾柴車，林壑伴野麇。",
      "相從亦何樂，頼有中書君。"
    ],
    "added_time": "2026-01-02 18:34:10"
  },
  {
    "source_file": "poet.song.39000.json",
    "title": "寄王正叔",
    "author": "王令",
    "paragraphs": [
      "形骸飫饜城市勞，思得遠去與俗逃。",
      "借来馬病行欲倒，著鞭迫急翻奔跳。",
      "連綿半日走十堠，急雨随濕衣與袍。",
      "到家覓火烘衣濕，亟書名紙揮墨毫。",
      "由来道同志易合，顧人謂我此可交。",
      "形穢向逢珠在側，聯坐愧用狗續貂。",
      "喜愛常令對面月，招延不許他有庖。",
      "玄談直抵世不到，大論許致君爲尭。",
      "喧呼脱落笑絕倒，中樂不肯旁誚嘲。",
      "久孤得聚氣遂振，張目視人皆麽么。",
      "促席捉手坐接膝，不肯放去逾分宵。",
      "平明懶睡未及起，稠叠僕足煩見招。",
      "披嚢示我文數紙，晚霞爛漫新晴霄。",
      "魂迷心醉不敢議，畏伏縮若鼠見猫。",
      "同騎疲馬遠眺望，獨止不進須連鑣。",
      "江東山水雅豐富，熟視若在圖畫抄。",
      "嶙峋髙疑地作限，浪渺遠若天不包。",
      "是時髙秋鱸可鱠，愛欲棄綬同魚舠。",
      "直道有知私自賀，生平欝結數日消。",
      "笑顔快意面改色，食飲愜足腸生膋。",
      "今之腐儒不可洽，欲近俗氣先腥臊。",
      "尋常語我我不聽，視如秋月鳴蜩蟧。",
      "數日忽得正叔語，温玉摐擊金相敲。",
      "胸懷坦儻氣焰大，天馬斷轡鯨横濤。",
      "惜乎偶會復促别，歸鞭行袖交相飄。",
      "還家日益無聊賴，口久不語如著膠。",
      "畏人常先走木猭，得食毎後殘桃螬。",
      "飄風西来歲月晚，寒壓天面低不凹。",
      "一夕濃霜死羣翠，病若火逼毛髮焦。",
      "鳴鴻南飛地得暖，鴉烏暮去林有巢。",
      "使人對之亦自感，平時乃此窮途號。",
      "百憂叢侵方寸亂，頂髪不癢手自搔。",
      "時時強酒期自醉，不忍把筆私成騷。",
      "近嫌文字不足學，欲出簡札臨淵抛。",
      "惟思邊堠願得到，耳静意若聞金刀。",
      "安得鐵馬十數萬，少負弩矢加矛腰。",
      "力在快戰不願守，直令疻鬬而血鏖。",
      "東西南北四問罪，使人不敢誣天驕。",
      "增尸爲城骨築壘，滴血釁地塵不囂。",
      "歸来再拜賀太平，亟出敵首都城梟。",
      "如何壮志不可遂，窮愁壓挫朱顔彫。",
      "因君知我故道此，以代面語相喧呶。"
    ],
    "added_time": "2026-01-02 18:34:33"
  },
  {
    "source_file": "poet.song.39000.json",
    "title": "贈劉成文",
    "author": "王令",
    "paragraphs": [
      "予生謝早先，晚世相逅邂。",
      "禮俗不可徴，百孔千瘡壞。",
      "平時以是念，食美不知囋。",
      "誰爲醫國者，已亟不圖瘥。",
      "引脰望古人，去我遠以太。",
      "斕斑紙上語，十才一二在。",
      "思人樂其言，把讀不知懈。",
      "愛其善調理，未訖已期再。",
      "探窺古人心，憤懣世俗敗。",
      "常思得英奇，肝肺相誘勱。",
      "以是求世人，未免許以漑。",
      "不特學憂孤，直恐性失介。",
      "嗚呼聖賢人，既以舍我邁。",
      "如何有常者，亦不可得拜。",
      "雖然衆嘲揚，未忍徑伍噲。",
      "劉生江東儒，心臆寛不隘。",
      "遇我數日語，收若俯拾芥。",
      "久從固所望，驟得尤所快。",
      "立海觀鯨鯤，乘霄飲沆瀣。",
      "和風吹滯酲，利爪搔痒疥。",
      "我質遂愧陋，香禾映粃粺。",
      "和言遂愧疏，長江掩涔派。",
      "辱索宜有獻，百擇無一愛。",
      "作詩期笑咍，幸無怒目睚。"
    ],
    "added_time": "2026-01-02 18:34:33"
  },
  {
    "source_file": "poet.song.139000.json",
    "title": "清明果飲二首  其二",
    "author": "楊萬里",
    "paragraphs": [
      "深著爐香淺著杯，杯行儘緩莫教催。",
      "可憐花樹渾無頼，下却簾鉤也入來。",
      "雪藕新將削冰水，蔗霜只好點青梅。",
      "明年寒食還家去，却憶荆溪花政開。"
    ],
    "added_time": "2026-01-02 18:34:46"
  },
  {
    "source_file": "poet.song.234000.json",
    "title": "初夏旅中  其三",
    "author": "楊公遠",
    "paragraphs": [
      "往來蕭寺幾經年，時向僧窗聽說禪。",
      "一事不成空老去，三椽聊寓幸安眠。",
      "詩篇冰雪無蔬氣，粥飯齏鹽有道緣。",
      "欲卜歸期猶未定，况聞綠樹有啼鵑。"
    ],
    "added_time": "2026-01-02 18:35:16"
  },
  {
    "source_file": "poet.song.174000.json",
    "title": "湖莊雜詩  其二",
    "author": "曹彥約",
    "paragraphs": [
      "家家有分閒桃李，歲歲相親舊燕鶑。",
      "老子今年風味惡，稻針麻甲尚關情。"
    ],
    "added_time": "2026-01-02 18:35:37"
  },
  {
    "source_file": "poet.song.174000.json",
    "title": "橫舟弟相別年餘阻一江之水彼此皆病未有可會之日向得一兩詩多悼亡感慨不忍和答今乃粲然盈冊老眼增明適茲喜雨取登樓喜雨之作先次韻三章不能多也  其二",
    "author": "曹彥約",
    "paragraphs": [
      "阻饑傳播骨先寒，愁把臺評子細看。",
      "頼有重霉三日雨，向來枯涸已瀰漫。"
    ],
    "added_time": "2026-01-02 18:35:37"
  },
  {
    "source_file": "poet.song.20000.json",
    "title": "和慧山泉",
    "author": "丁寶臣",
    "paragraphs": [
      "誰識澄淵萬古清，潢汙擾擾謾縱橫。",
      "出從山底應無極，流落人間自有聲。",
      "江漢想能同浩渺，塵沙雖混更分明。",
      "從來旱歲爲膏澤，安和茶經浪得名。"
    ],
    "added_time": "2026-01-02 18:36:08"
  },
  {
    "source_file": "poet.song.189000.json",
    "title": "九華葉子真賦汴吳兩都極陳治亂之原仍有詩用杜遣懷韵見寄因和酬之",
    "author": "洪咨夔",
    "paragraphs": [
      "於皇永昌陵，食龜大梁都。",
      "坐控天下樞，卜世周鼎俱。",
      "聖賢六七作，夷夏同康衢。",
      "懷鴆玩積安，厝火忘細娛。",
      "黼京相與樂，興亡視如無。",
      "元氣付一錮，膏血供百須。",
      "但知豢富貴，金珠潤黄壚。",
      "豈料醉夢中，蠱瘵生華腴。",
      "凄風暗離黍，斜陽渺煙蕪。",
      "空令老忠簡，渡河死猶呼。",
      "南來吳會雄，北望汴水枯。",
      "迓續赤帝脈，覊縻黄頭胡。",
      "楚蜀壯襟带，江淮豐灌輸。",
      "以此圖中原，所嗟欠謀夫。",
      "平園舊賓客，清燈耿寒爐。",
      "搔首宿感集，拊髀流光徂。",
      "理亂有成鑒，天高不容呼。",
      "擬古賦二京，舉一通三隅。",
      "謂墮狗監舌，寧老瓜芋區。",
      "誰能齒臯朔，俳優雜星巫。",
      "芙蓉歸去來，月落長庚孤。"
    ],
    "added_time": "2026-01-02 18:36:19"
  },
  {
    "source_file": "poet.song.129000.json",
    "title": "擁爐",
    "author": "陸游",
    "paragraphs": [
      "睡少人人笑老生，擁爐孤坐欲三更。",
      "月移西去失花影，風自北来傳漏聲。",
      "鳬鼎煎茶非俗物，雁燈開卷愜幽情。",
      "興来自喜猶彊健，一紙清詩取次成。"
    ],
    "added_time": "2026-01-02 18:36:34"
  },
  {
    "source_file": "poet.song.191000.json",
    "title": "寒食",
    "author": "吳泳",
    "paragraphs": [
      "芳樹啼鶑絮亂飛，疾風吹雨送愁歸。",
      "梨花落莫還鄉夢，麥粥凄凉展墓儀。",
      "倦客忍聽谿上曲，游人猶習水邊嬉。",
      "西瞻太白家何在，擬托征鴻寄我衣。"
    ],
    "added_time": "2026-01-02 18:36:42"
  },
  {
    "source_file": "poet.song.176000.json",
    "title": "微雨",
    "author": "韓淲",
    "paragraphs": [
      "雲間度微雨，霑灑草木淨。",
      "披衣未盥櫛，失却體中病。",
      "屋角鳩鳴陰，是亦彼情性。",
      "今我睡既醒，豈不有孤詠。"
    ],
    "added_time": "2026-01-02 18:36:44"
  },
  {
    "source_file": "poet.song.43000.json",
    "title": "治平三年秋七月當塗郭功父招無爲楊次公會於環峰時五雲叟陳德孚以詩寄吾二人因聯句酬之",
    "author": "郭祥正",
    "paragraphs": [
      "空山坐寥落，疋馬邀俊哲。",
      "入門肆高談，清風掃煩熱。",
      "憶昔治平年，姑熟溪上别。",
      "歲時激箭急，倐忽三十月。",
      "讀書非少銳，欲論先卷舌。",
      "歸田殊未成，累累逐羈紲。",
      "孰謂趙魏老，不能佐滕薛。",
      "由來歲大寒，松柏見孤節。",
      "朋心久愈至，忠規補殘缺。",
      "兒童喜父執，飣餖成羅列。",
      "壺有玉泉酒，庖有冰濃鱉。",
      "野芡剖珠璣，秋瓜咀霜雪。",
      "新粳刈且舂，香炊軟三淅。",
      "放匕聊醉飽，百憂旋磨滅。",
      "升平擊堯壤，險怪探禹穴。",
      "吐氣直虹霓，落筆淬金鐵。",
      "詞源河漢翻，俯視隄防決。",
      "文章貴天成，追琢譏竄竊。",
      "抵掌萬古事，高下争螘垤。",
      "挹酌華陽水，蕩滌塵土咽。",
      "吾心了何染，本理忘巧拙。",
      "聖賢久不作，情僞愈分别。",
      "竹陰卧片石，浩歌聲欲闋。",
      "山童倐及門，喜音屈高潔。",
      "傳聞脫世累，天境妙搜抉。",
      "疏簾卷危閣，九峰青嵽嵲。",
      "吟餘琴一弄，鏗然響環玦。",
      "老鶴不敢鳴，十里飛雲絕。",
      "次公君素交，嗟予尚契闊。",
      "疇能枉籃輿，相期出寥泬。"
    ],
    "added_time": "2026-01-02 18:37:43"
  },
  {
    "source_file": "poet.song.42000.json",
    "title": "送徐長官",
    "author": "郭祥正",
    "paragraphs": [
      "徐夫子，能談經。",
      "不學俗儒事章句，白首役役勞骸形。",
      "我嘗洗耳聽其說，寒泉潄玉聲瓏玲。",
      "十年茅塞一朝拔，四體自豫神安寧。",
      "交游得君已恨晚，歷陽幾日同醉醒。",
      "新詩百韻忽贈我，滿紙落落排明星。",
      "使我目睛眩，又若遭雷霆。",
      "自愧久滅没，安足煩褒稱。",
      "李翰林，杜工部，格新句老無今古。",
      "我驅弱力謾繼之，發詞寄興良辛苦。",
      "幾欲攀天門，擊天鼓，女媧有志終難補。",
      "低頭帖耳逐駑駘，倒着青衫走塵土。",
      "東風吹破江頭春，綠楊紅杏能笑人。",
      "狂來且盡一壺酒，世無賀老誰相親。",
      "君今别我又遠適，錦帆千丈迷空碧。",
      "飄然去意凌崑崙，自古雄豪少知識。",
      "我亦從今不復言，靜看澄江浸寒璧。"
    ],
    "added_time": "2026-01-02 18:38:06"
  },
  {
    "source_file": "poet.song.42000.json",
    "title": "送李察推",
    "author": "郭祥正",
    "paragraphs": [
      "去年遇君陵陽峰，杜鵑聲亂桃花紅。",
      "佳人玉指接玉板，勸我一醉三百鍾。",
      "醉來騎鯨赴瑤闕，不記當時與君别。",
      "溪上扁舟破雪歸，樓前芳草還春發。",
      "白頭太守重相過，開樽大笑呼瓊娥。",
      "向來十客七已去，唯與杜九聞清歌。",
      "歌聲繞梁離思苦，聽不得終淚如雨。",
      "回首茫茫天地中，聚散百年能幾許。",
      "今朝此地重相逢，秋漢無情江月空。",
      "把酒與君須醉倒，已知後會皆衰翁。",
      "陵陽樂事那復得，官賤食貧身愈迫。",
      "擊劍高吟非故鄉，何時共作滄浪客。"
    ],
    "added_time": "2026-01-02 18:38:06"
  },
  {
    "source_file": "poet.song.42000.json",
    "title": "送姚太博",
    "author": "郭祥正",
    "paragraphs": [
      "春風動地吹春去，行人不肯江邊住。",
      "片帆朝掛暮千里，烟霧蒼茫宿何處。",
      "夫君少年日，射策明光宫。",
      "同時得意三百輩，上林曾醉桃花紅。",
      "十餘年間事超忽，幾在青雲幾白骨。",
      "君雖未甚榮，亦足有餘樂。",
      "存心不負聖與賢，何須畫影凌烟閣。",
      "潯陽城頭北樓壯，邂逅相逢觀暝漲。",
      "魚龍奔走勢莫分，却憶當年兵火愁殺人。",
      "至今戰場無綠草，冤魂夜哭寒蟾老。",
      "臨風瀝酒一弔之，而我浮生何足道。",
      "聊爲君行歌數聲，青山截斷江流平。",
      "晴雲相對似能舞，野鳥好語如吹笙。",
      "却送閑愁付滄海，身雖離異心無改。",
      "若到蓬萊王母家，爲攀桃樹遙相待。"
    ],
    "added_time": "2026-01-02 18:38:06"
  },
  {
    "source_file": "poet.song.42000.json",
    "title": "送陳屯田知明州",
    "author": "郭祥正",
    "paragraphs": [
      "屈指宛陵客，八九名世賢。",
      "我亦駕白鹿，往往登俊筵。",
      "昭亭自作老龍鬭，疊嶂不礙明河躔。",
      "餘霞散綺入高閣，澄江似練拖晴天。",
      "黄金買酒不論價，壯心共許青春前。",
      "丞相初爲部使者，精選邑治君尤先。",
      "業聞上書後薦達，玉陛引對親承宣。",
      "付之一節使淮滸，三十二縣刑無冤。",
      "嗟予末路最流落，哭兒清淚雙眸穿。",
      "感君不棄半面雅，取之涸轍投深淵。",
      "稍回生意漸奮發，遽復捨我搖歸船。",
      "明朝勅拜四明守，四明山水君所憐。",
      "奈何歲旱天下歉，豈容醉卧滄溟邊。",
      "我疑帝命養頭角，乘春霹靂驚蟄眠。",
      "白蘋風靜湖月滿，謾弔賀公懷謫仙。"
    ],
    "added_time": "2026-01-02 18:38:06"
  },
  {
    "source_file": "poet.song.130000.json",
    "title": "四鼓酒醒起步庭下",
    "author": "陸游",
    "paragraphs": [
      "酒解夜過半，出門步中庭。",
      "天高河漢白，月淡烟霧青。",
      "重滴竹杪露，踈見樹罅星。",
      "壊甃啼寒螀，深竹明孤螢。",
      "秋晚雖未霜，蠧葉時自零。",
      "四序逝不留，慨然感頽齡。",
      "平生茅一把，不博带萬釘。",
      "鴟溝謝拍拍，鴻路追冥冥。"
    ],
    "added_time": "2026-01-02 18:38:09"
  },
  {
    "source_file": "poet.song.242000.json",
    "title": "謝陳君祥憲使",
    "author": "戴表元",
    "paragraphs": [
      "鸞凰不鷙暴，珪璧無鋒銛。",
      "評材容一切，未覺世論嚴。",
      "僕昔江東歸，二紀操鋤鐮。",
      "聞山但廬霍，慕水惟沱潜。",
      "宮車歲千兩，未省謁帷幨。",
      "豈無趙張倫，居突不得黔。",
      "新年有吉語，所在興循廉。",
      "惟此沮洳氓，生涯嗇而纖。",
      "廛管疲負挈，陸取困塗霑。",
      "赫赫金鋪門，風雨今無簷。",
      "皎皎華裾生，塵土今無襜。",
      "分臺得陳侯，笑語脫烹爓。",
      "仁賢所居國，不言革頑憸。",
      "侯家仲舉峻，何如太丘謙。",
      "問侯何所爲，深坐靜春簾。",
      "問侯何所學，凈几飄風籤。",
      "儼雅菑川公，高節齊晉瞻。",
      "橫流滔天來，挺身卧西崦。",
      "何以贈陳侯，孟光書滿奩。",
      "名曰事言補，其辭清以恬。",
      "豈但資稗官，五經之韜鈐。",
      "從來名世士，必有淵源漸。",
      "侯識民蓍龜，侯材國梅鹽。",
      "誠令以德舉，遐陬詎能淹。",
      "愚者理宜止，容僕守窮櫩。"
    ],
    "added_time": "2026-01-02 18:39:19"
  },
  {
    "source_file": "poet.song.224000.json",
    "title": "染疾吟",
    "author": "趙順孫",
    "paragraphs": [
      "百年世事不勝悲，大厦原非一木支。",
      "慷慨西風淚橫臆，此心唯有老天知。"
    ],
    "added_time": "2026-01-02 18:39:20"
  },
  {
    "source_file": "poet.song.191000.json",
    "title": "和洪司令九日觀閲  其一",
    "author": "吳泳",
    "paragraphs": [
      "獵獵西風九月寒，元戎緩带撫齋壇。",
      "士腰弓箭翻雲去，人擁旌旄夾道看。",
      "振旅陣酣金柝靜，從軍詩落玉蜍乾。",
      "南山不謂無嘉節，深惜諸賢玩燕安。"
    ],
    "added_time": "2026-01-02 18:40:00"
  },
  {
    "source_file": "poet.song.17000.json",
    "title": "謝觀文王尚書惠西京牡丹",
    "author": "歐陽修",
    "paragraphs": [
      "京師輕薄兒，意氣多豪俠。",
      "爭誇朱顔事年少，肯慰白髮將花插。",
      "尚書好事與俗殊，憐我霜毛苦蕭颯。",
      "贈以洛陽花滿盤，鬭麗爭奇紅紫雜。",
      "兩京相去五百里，幾日馳來足何捷。",
      "紫檀金粉香未吐，綠萼紅苞露猶浥。",
      "謂我嘗爲各陽客，頗向此花曾涉獵。",
      "憶昔進士初登科，始事相公沿吏牒。",
      "河南官屬盡賢俊，洛城池籞相連接。",
      "我時年纔二十餘，每到花開如蛺蝶。",
      "姚黄魏紅腰带鞓，潑墨齊頭藏綠葉。",
      "鶴翎添色又其次，此外雖妍猶婢妾。",
      "爾來不覺三十年，歲月纔如熟羊胛。",
      "無情草木不改色，多難人生摧拉。",
      "見花了了雖舊識，感物依依幾抆睫。",
      "念昔逢花必沽酒，起坐驩呼屢傾榼。",
      "而今得酒復何爲，愛花繞之空百匝。",
      "心衰力懶難勉彊，與昔一何殊勇怯。",
      "感公意厚不知報，墨筆淋漓口徒囁。"
    ],
    "added_time": "2026-01-02 18:40:01"
  },
  {
    "source_file": "poet.song.139000.json",
    "title": "六月六日小集二首  其二",
    "author": "楊萬里",
    "paragraphs": [
      "新蟬聲澀亦無多，强與嬌鶑和好歌。",
      "盡日舞風渾不倦，無人奈得柳條何。"
    ],
    "added_time": "2026-01-02 18:40:20"
  },
  {
    "source_file": "poet.song.138000.json",
    "title": "和文遠以作醮相疎",
    "author": "楊萬里",
    "paragraphs": [
      "涉夏天勤雨，今年定有秋。",
      "試思衝熱出，何似带泥遊。",
      "軒冕關莊子，江湖著魏牟。",
      "高人香火裏，也到酒邊不。"
    ],
    "added_time": "2026-01-02 18:40:38"
  },
  {
    "source_file": "poet.song.165000.json",
    "title": "同邢希聲遊化成巖",
    "author": "趙蕃",
    "paragraphs": [
      "客授袁州且二三，勝遊茲日始輿籃。",
      "僧殘尚保高低寺，跡古猶呼上下巖。",
      "不省眼中如昔否，可慙筆底欠窮探。",
      "平泉草木今金瀨，免郡還家未趁參。"
    ],
    "added_time": "2026-01-02 18:40:45"
  },
  {
    "source_file": "poet.song.0.json",
    "title": "依韻和令公大王薔薇詩",
    "author": "徐鉉",
    "paragraphs": [
      "綠樹成陰後，羣芳稍歇時。",
      "誰將新濯錦，挂向最長枝。",
      "卷箔香先入，憑欄影任移。",
      "賞頻嫌酒渴，吟苦怕霜髭。",
      "架迥籠雲幄，庭虛展繡帷。",
      "有情縈舞袖，無力罥遊絲。",
      "嫩蕊鶑偷采，柔條柳伴垂。",
      "荀池波自照，梁苑客嘗窺。",
      "玉李尋皆謝，金桃亦暗衰。",
      "花中應獨貴，庭下故開遲。",
      "委豔妝苔砌，分華借槿籬。",
      "低昂勻灼爍，濃淡疊參差。",
      "幸植王宮裏，仍逢宰府知。",
      "芳心向誰許，醉態不能支。",
      "芍藥天教避，玫瑰衆共嗤。",
      "光明烘晝景，潤膩裛輕𩅰。",
      "麗似期神女，珍如重衛姬。",
      "君王偏屬詠，七子盡搜奇。"
    ],
    "added_time": "2026-01-02 18:40:50"
  },
  {
    "source_file": "poet.song.128000.json",
    "title": "岳陽樓",
    "author": "陸游",
    "paragraphs": [
      "身如病鶴短翅翎，雨雪飄灑號沙汀。",
      "天風忽吹不得住，東下巴峽泛洞庭。",
      "軒皇張樂雖已矣，此地至今朝百靈。",
      "雄樓岌嶪鎮吳楚，我來舉手捫天星。",
      "帆檣纔放已隱隱，雲氣亂入何冥冥。",
      "黿鼉出没蛟鰐横，浪花遮盡君山青。",
      "黄衫仙翁喜無恙，袖劍近到城南亭。",
      "眼前俗子敗人意，安得與翁同醉醒。"
    ],
    "added_time": "2026-01-02 18:41:13"
  },
  {
    "source_file": "poet.song.42000.json",
    "title": "送劉繼鄴秀才之岳陽訪木尉",
    "author": "郭祥正",
    "paragraphs": [
      "羣鳥栖霜羽毛縮，孤雁冥飛何處宿。",
      "蘆花糝白天無聲，靈妃鼓徹瀟湘曲。",
      "此時歸夢尋故鄉，誰道行人鬢長綠。",
      "平生所得惟悲歌，時命未遇君如何。",
      "滿懷策盡獻不售，鳳凰飄泊無嘉禾。",
      "困鱗不借一盃水，異時安用西江波。",
      "岳陽高樓掛星斗，樓中子真聞舊友。",
      "請舒和氣邀陽春，便釀重湖作濃酒。",
      "山葉撩亂舞，山鳥縱横啼。",
      "古人交道貴終始，樂酣醉倒君莫疑。",
      "否極泰來不可測，豈有壯士長棲遲。",
      "豈有壯士長棲遲，青雲歧路看横飛。"
    ],
    "added_time": "2026-01-02 18:41:42"
  },
  {
    "source_file": "poet.song.164000.json",
    "title": "拜嚴方范祠",
    "author": "趙蕃",
    "paragraphs": [
      "東都重風節，先生實啟之。",
      "有士蓋如此，不拯家國危。",
      "迺知大厦傾，未易一木支。",
      "我讀黨錮傳，涕流每交頤。",
      "往來桐江船，必拜嚴子祠。",
      "俯誦宛陵句，仰觀文正碑。",
      "禹稷與顔回，千載同其師。",
      "數公固天人，可望不可追。",
      "但願如玄英，隠居名能詩。"
    ],
    "added_time": "2026-01-02 18:42:11"
  },
  {
    "source_file": "poet.song.30000.json",
    "title": "奉陪府公賽雪橋公廟紀事兼呈倅幕諸君",
    "author": "蘇頌",
    "paragraphs": [
      "北走出都門，寒坰冒初雪。",
      "言瞻漢三公，嚴祠奉遺烈。",
      "襜帷未行春，首茲薦腥血。",
      "念昨冬愆陽，時風少凝冽。",
      "長人惜熯菑，坐閤苦憂惙。",
      "遣吏造靈宇，精心致蕭焫。",
      "冥感不逾旬，同雲寖融結。",
      "甸畿千里間，滋液遍農畷。",
      "兆爲豐年祥，倉箱行可閱。",
      "報祈禮則然，况乃人望觖。",
      "前期告祝史，按令肄儀蕝。",
      "俎豆載博肥，尊罍泲芳飶。",
      "朱轓朝啟行，騎從紛交列。",
      "雍容幕府盛，陪預愧蒙拙。",
      "聯行趨閟宮，就位修罄折。",
      "拜望已告虔，嘆咏想奇節。",
      "惟昔漢之季，奸雄逞權譎。",
      "公初任州郡，超然脫羈紲。",
      "敢犯跋扈鋒，終正狡吏讞。",
      "霽威遁世賢，先覺安民傑。",
      "舉當仇無避，義在親則滅。",
      "入朝掌武事，出塞受師孑。",
      "胡塵息邊土，蠻貊竄巢穴。",
      "屢進行惟危，保終名不缺。",
      "世閥著廟鼎，庸勛刊冢碣。",
      "清風邈千載，血祀豈嘗絕。",
      "時其福善事，鄉人每談說。",
      "水旱或禜雩，響應甚昭晰。",
      "神實依于人，禱祀戒輕媟。",
      "今茲罄誠禮，庶可消眚孽。",
      "府公臺閣老，家聲繼皋契。",
      "都圻出居留，條令見施設。",
      "芘民慈惠師，事神粢盛潔。",
      "威行肅群豪，政成除一切。",
      "貳車實邦英，諸僚亦時哲。",
      "儒雅資緣飾，吏治頼關决。",
      "非才荷寬矜，幸免事卑屑。",
      "方欣盍簪得，載咏嚶鳴闋。",
      "期會間亦希，宴遊時豈輟。",
      "嘉此歲事和，樂哉民共悅。",
      "覽古極優遊，言歸日將昳。"
    ],
    "added_time": "2026-01-02 18:42:20"
  },
  {
    "source_file": "poet.song.30000.json",
    "title": "送許當世職方通判泉州",
    "author": "蘇頌",
    "paragraphs": [
      "仕宦遠故鄉，古人之所譏。",
      "懷祿去養親，千鍾且爲微。",
      "當世倅州行，二美其庶幾。",
      "符竹非不貴，誠與雅志違。",
      "獨駕箳篁車，東南去如飛。",
      "所懷戀晨昏，奚論官等威。",
      "遥遥七閩山，喬木正芳菲。",
      "駟馬過舊遊，道路增光輝。",
      "榮觀慰親心，佩綬紆銀緋。",
      "上堂拜慶日，喜氣生庭闈。",
      "躬扶版輿去，徑入牙城扉。",
      "潭潭公府盛，華顯猶布韋。",
      "膳羞盈其前，酒紅魚蟹肥。",
      "人生苟適意，富貴安所希。",
      "况今邦伯賢，早辭尹王畿。",
      "亦從北堂養，再擁雙輪歸。",
      "君欣舊知己，復得相親依。",
      "守相同鄉州，會遇時所稀。",
      "純孝自感人，遠近聞風徽。",
      "豈徒對交親，誇詫晝錦衣。"
    ],
    "added_time": "2026-01-02 18:42:20"
  },
  {
    "source_file": "poet.song.30000.json",
    "title": "和胡俛學士游西池書事",
    "author": "蘇頌",
    "paragraphs": [
      "皇都有滄池，近在金商陌。",
      "淵源控河汴，襟带引京索。",
      "衆派瀉寒光，一鑑涵空碧。",
      "晴明天垂幕，陰靄地滋脈。",
      "煙嵐隘五湖，氣象吞七澤。",
      "漪漣十餘里，縞練千萬尺。",
      "樓殿起參差，門闉開岝峉。",
      "人間識方壺，古來慚太液。",
      "美哉臺沼名，壯我帝王宅。",
      "惟昔經始謀，茲見神武迹。",
      "非同泗淵濫，蓋用昆夷策。",
      "萬乘紆警蹕，群官扈鑾軛。",
      "津頭駐翠華，唐中蒐赤籍。",
      "水犀陳百旅，畫鷁棹千隻。",
      "時多呂梁人，士有中黄伯。",
      "旋淵齊出沒，桅檣競跳躑。",
      "鼓枻變魚麗，飛江生羽翮。",
      "一時軍事嚴，四表皇威赫。",
      "承平垂百年，聲教重九譯。",
      "朝惟講文物，民亦厭金革。",
      "樓戈無復用，池籞因不易。",
      "年年春風暮，處處禊筵闢。",
      "曲堤柳交陰，上苑花遍拆。",
      "舟師校艨衝，樂佾鏘金石。",
      "翔禽鼓輕翰，潛鱗躍修額。",
      "鳴鼉促繁節，陰獸盪精魄。",
      "浮吹時往來，綵標縱爭獲。",
      "魚龍隨變態，波浪相激射。",
      "何妨試趫勇，豈徒觀戲劇。",
      "吾皇茲豫順，庶物遂闓懌。",
      "靈囿無禁止，都人任游適。",
      "輪蹄去若狂，錦繡委如積。",
      "臨流錯杯盤，列肆張幄帟。",
      "金繒樂揮散，采翠亂狼藉。",
      "嘉會此難逢，良辰真可惜。",
      "前日瀛洲仙，顧謂同舍客。",
      "言此好時節，豈當虛廢擲。",
      "掩卷下直廬，連鑣出東掖。",
      "郊原朋盍簪，舲舸觴浮醳。",
      "指顧集珍羞，餖飣瞻肴核。",
      "暫喜解朝纓，仍便岸紗幘。",
      "清波入平望，嘉果富新摘。",
      "園奇插山丹，水美鱠霜鯽。",
      "喧呼少停樽，眺覽閒信屐。",
      "畫橋躡虹蜺，寶殿覘楹磶。",
      "再見瓊林芳，重思曲江席。",
      "寵恩徒欲報，顓愚豈任責。",
      "翩翩衆翹彥，一一富才畫。",
      "同時致榮階，云誰量遠蹠。",
      "曰予孤陋姿，本惟一逢掖。",
      "無能拾青紫，有志厲冰蘗。",
      "久事州縣勞，已甘簿書役。",
      "公卿廣收揚，文字誤掎摭。",
      "得懷儒館鉛，始識君門戟。",
      "何乃英俊流，不以才地隔。",
      "同登石渠閣，共閱金匱冊。",
      "飽食任嬉游，縣君奚補益。",
      "所頼友賢能，庶幾逭隳謫。",
      "茲游誠可樂，何幸謬見擇。",
      "逮賦醉言歸，都忘日之夕。",
      "風雲一流散，俛仰成宿昔。",
      "集賢冰廳郎，雕章古風格。",
      "感此意稠重，足成言四百。",
      "記彼集間事，有如丹在白。",
      "初惟侈榮觀，終乃發幽賾。",
      "分明指行藏，礧砢見肝鬲。",
      "諸賢繼佳篇，仲呂和無射。",
      "辭源可渺瀰，筆鋒俱砉騞。",
      "彼美雙南金，輝映連城璧。",
      "樂事子同賦，聯編予有獲。",
      "欽慕風雅情，慰誨詩書癖。",
      "滯思豁以開，遥襟聳然釋。",
      "報投愧芻蕪，叩虛漫紬繹。",
      "多謝久要言，贈君歲寒柏。"
    ],
    "added_time": "2026-01-02 18:42:20"
  },
  {
    "source_file": "poet.song.212000.json",
    "title": "答費宰",
    "author": "方岳",
    "paragraphs": [
      "野人拙生事，缾粟蓋無幾。",
      "唯有松下風，領略時一至。",
      "邇來風亦無，抱甕豈得已。",
      "頼有大夫公，入山喚龍起。",
      "鐵笛橫秋潭，山骨冰詩髓。",
      "歸來白雲篇，出語更清駛。",
      "自非境中人，其孰能與此。",
      "吾等纔噲伍，君才與丕倍。",
      "一聞老農言，遽得言外意。",
      "徑煩寫呈佛，十年亦中歲。"
    ],
    "added_time": "2026-01-02 18:42:28"
  },
  {
    "source_file": "poet.song.202000.json",
    "title": "錦鶒夜逸",
    "author": "趙戣",
    "paragraphs": [
      "草徑鬰紆溪隔村，誰抽關鐍逋孤鴛。",
      "林樊搜糾崖廠邃，岸曲括責菰茭根。",
      "初擬布罟鼠盜夜，又恐缺月狐乘昏。",
      "死殻枯梗秘蹤跡，老圉勸我增垣藩。"
    ],
    "added_time": "2026-01-02 18:43:18"
  },
  {
    "source_file": "poet.song.235000.json",
    "title": "隠靜空巖長老請贊",
    "author": "釋月磵",
    "paragraphs": [
      "受經黄龍，而不以爲家。",
      "親見天童，而不傳其道。",
      "生宋紹定，閲七十曆，有雪盈顛。",
      "住番薦福，踰二十年，無功可考。",
      "以棒喝結衲子深冤，以懶拙當人間至寶。",
      "隠靜無端，憑妙峯邈出，類焉個枯橋。",
      "似者般無禪無道無能爲底長老，盡直北直南何處討。"
    ],
    "added_time": "2026-01-02 18:43:19"
  },
  {
    "source_file": "poet.song.246000.json",
    "title": "酒邊  其二",
    "author": "仇遠",
    "paragraphs": [
      "端陽正是獨醒時，閒坐難忘一酒巵。",
      "有客似憐官况冷，山童日午送戎葵。"
    ],
    "added_time": "2026-01-02 18:43:21"
  },
  {
    "source_file": "poet.song.242000.json",
    "title": "春日城南聞禽鳥聲喧甚爲賦二十二韻",
    "author": "戴表元",
    "paragraphs": [
      "今日春氣至，新禽各啁嘲。",
      "豈無好唇舌，入耳何怓怓。",
      "雊鵒最多端，能以巧自殽。",
      "黄頭亦翾給，微吭和且調。",
      "無計頗滑熟，烏鴉與鷦鷯。",
      "自餘不知名，喧呼雜竽簫。",
      "黑衣猥雄黠，晝動固非梟。",
      "均爲樂其性，幸此風日朝。",
      "城南六七曲，荒園繞榛茅。",
      "我來感物變，何異在山郊。",
      "惟聞黄鸝至，不聞叫交交。",
      "當由戀幽谷，畏寒還避囂。",
      "群英蓋壤內，小大一逍遥。",
      "得氣不足悅，觸情遂相遼。",
      "乘墉少年兒，挾彈欲見邀。",
      "所規不滿掬，翻令污厨庖。",
      "鷹鶻勢險薄，爪長尤善捎。",
      "同群自戕擊，此禍極無聊。",
      "深藏務遠晦，尚懼形色招。",
      "危機布平陸，况乃縱輕僄。",
      "悲憐復譬釋，當鳴詎爲妖。",
      "但懷道傍樹，信美非其巢。"
    ],
    "added_time": "2026-01-02 18:43:32"
  },
  {
    "source_file": "poet.song.130000.json",
    "title": "采藥",
    "author": "陸游",
    "paragraphs": [
      "篢子編成細箬新，獨穿空翠上嶙峋。",
      "丹砂巖際朝暾日，狗杞雲間夜吠人。",
      "絡石菖蒲蒙緑髮，纒松薜荔長蒼鱗。",
      "金貂謁帝我未暇，且作人間千歲身。"
    ],
    "added_time": "2026-01-02 18:43:34"
  },
  {
    "source_file": "poet.song.39000.json",
    "title": "過揚子江",
    "author": "王令",
    "paragraphs": [
      "長江来何從，遠自西極詹。",
      "中破蜀山流，始與巴水兼。",
      "川原日混合，激射勢益嚴。",
      "奔渾萬里流，不自頃刻淹。",
      "駭如瀉天来，急若赴海添。",
      "潮汐日往復，旦暮難安恬。",
      "攻冲氣何雄，吞囓勢未厭。",
      "因思禹功成，自匪尭謀僉。",
      "久已口効噞，豈復頭今黔。",
      "余来方冬時，怒風何沾沾。",
      "掀轟駕髙浪，山阜相聯粘。",
      "有如合萬鼎，就沸烹羣憸。",
      "天陽盛焚爍，鬼力争炰燖。",
      "聲勢欲状說，有口嗟如箝。",
      "須臾稍收斂，晴風蕩氛揫。",
      "涵澄動自息，拂拭痕無纖。",
      "宛然帝女鏡，仰照青天奩。",
      "遐觀清神心，俯視分眉髯。",
      "有如尭舜時，惠澤四海霑。",
      "登賢默與慮，流惡聲無霑。",
      "洗除巖穴空，蕩滌昏奸殱。",
      "恩波浩滂沛，浸潤咸滋漸。",
      "羣山西南来，垂天下帷幨。",
      "霜風月凌厲，紫翠生觚廉。",
      "無波互澄照，黯惨畫一縑。",
      "扁舟出中流，俯仰迷顧瞻。",
      "人生貴自便，苟信何用占。",
      "方期謝黄塵，竊身放蒼蒹。",
      "閑從魚鳥遊，默相蛟龍潜。",
      "築室近釣岸，巉崕插居簷。",
      "行春掇芑薇，坐晚登鱨鮎。",
      "仰思峻極髙，俯愛善下謙。",
      "更與虛曠間，日放詩鋒銛。",
      "行求避世交，望醉江城帘。",
      "出處要皆道，終窮亦何嫌。"
    ],
    "added_time": "2026-01-02 18:44:13"
  },
  {
    "source_file": "poet.song.166000.json",
    "title": "去德清十數里阻冰舟行甚艱",
    "author": "趙蕃",
    "paragraphs": [
      "常時一夜北新橋，問訊茲來故不遥。",
      "豈慮堅冰忽成合，更當冷日未能消。",
      "志存紆直無渠怒，行有艱難自我招。",
      "頼是晴山有佳色，不然何以慰無聊。"
    ],
    "added_time": "2026-01-02 18:44:35"
  },
  {
    "source_file": "poet.song.42000.json",
    "title": "送王主簿棄官歸建昌",
    "author": "郭祥正",
    "paragraphs": [
      "老着青衫羞望舶，自笑風船禁不得。",
      "拂衣高詠歸去來，我有麻源三畝宅。",
      "朝餐太陽茹紫芝，時時更作方平客。",
      "肯嗟垂槖少黄金，兒孫只用傳清白。"
    ],
    "added_time": "2026-01-02 18:44:49"
  },
  {
    "source_file": "poet.song.164000.json",
    "title": "雜詠  其三",
    "author": "趙蕃",
    "paragraphs": [
      "婦有居冢亞，冢富亞則貧。",
      "貧知敬尊章，富不親補紉。",
      "尊章愛貧婦，富婦讒生鬭。",
      "讒巧僞若真，兩婦俱遭詬。",
      "貧婦自修飭，富乃計之得。",
      "日復鬭其間，衆謂貧當出。",
      "尊章頼深慈，不納富婦詞。",
      "貧婦亦勿疑，但瘽前所爲。",
      "纔言有時辨，富婦何施面。",
      "貧婦貧無歸，尊章願終眷。"
    ],
    "added_time": "2026-01-02 18:45:44"
  },
  {
    "source_file": "poet.song.142000.json",
    "title": "與山莊子仁姪東園看梅四首  其二",
    "author": "楊萬里",
    "paragraphs": [
      "梅花不是雪家仙，雪裏如何不怕寒。",
      "凍脫龍髯冰却海，千花試與鬭來看。"
    ],
    "added_time": "2026-01-02 18:45:46"
  },
  {
    "source_file": "poet.song.138000.json",
    "title": "雪用歐陽公白戰律仍禁用映雪訪戴等故事賦三首示同社  其二",
    "author": "楊萬里",
    "paragraphs": [
      "是雨還堪拾，非花却解飛。",
      "兒童最無頼，摶弄肯言歸。",
      "向樹翻投竹，欺人故點衣。",
      "肩寒未妨聳，筆凍可能揮。"
    ],
    "added_time": "2026-01-02 18:46:08"
  },
  {
    "source_file": "poet.song.224000.json",
    "title": "題英藪山房",
    "author": "王朝佐",
    "paragraphs": [
      "築室傍丹梯，新顔手自題。",
      "空涵龍洞雨，壁污燕巢泥。",
      "樹色圍春晝，書聲雜暮溪。",
      "南園花正發，携酒聽鶑啼。"
    ],
    "added_time": "2026-01-02 18:46:20"
  },
  {
    "source_file": "poet.song.189000.json",
    "title": "病齒",
    "author": "洪咨夔",
    "paragraphs": [
      "吾母苦蚤衰，髮霜齒存幾。",
      "小兒得其髮，大兒得其齒。",
      "予方四十時，上齶右車毀。",
      "從茲白石源，歲歲費經理。",
      "軟疑梅着酸，疎類榴罅子。",
      "根浮觸易兀，力弱遇輒靡。",
      "懷核忌堅栗，設胔便脆美。",
      "爛炰故自佳，急嚥聊復爾。",
      "刺肥劇鉏姦，剔纖難拔壘。",
      "屢搜風屢入，一快勢一圯。",
      "撼摇腫貫顴，焦蠹痛徹髓。",
      "外雖編貝然，中實空齦似。",
      "赤龍攪沆瀣，玉池漲清泚。",
      "天鼓弗能扣，金鼎亦徒舐。",
      "乳媼老不羞，機女少自喜。",
      "風流久已絕，血氣安足恃。",
      "磨治朝辛鹽，漱溉夕莎芷。",
      "庶幾尚扶危，不至遽乏使。",
      "太官羊何腴，五侯鯖更旨。",
      "雖無轑釜嗔，未免媚竈耻。",
      "菽腐柔趁梜，粟糜滑流匕。",
      "不愁餒在中，却笑飽欲死。",
      "舌以柔故存，此語未敢唯。"
    ],
    "added_time": "2026-01-02 18:46:52"
  },
  {
    "source_file": "poet.song.176000.json",
    "title": "茶山  其二",
    "author": "韓淲",
    "paragraphs": [
      "南風滿脩竹，兩賢凜如生。",
      "殘僧具湯餠，茗椀寒泉清。",
      "歸來涉城市，貨殖何縱橫。",
      "溪明漾長橋，履此復暢情。",
      "喧寂等一境，人世不足驚。",
      "北窗卧微凉，神思纔清平。"
    ],
    "added_time": "2026-01-02 18:46:58"
  },
  {
    "source_file": "poet.song.210000.json",
    "title": "元夕後即事",
    "author": "王柏",
    "paragraphs": [
      "夜來風色作清寒，燈火殘時人意闌。",
      "歸路月華猶皎皎，今朝雪影亂漫漫。",
      "比他柳絮真無頼，損盡梅花不忍看。",
      "獨坐不知時節變，一襟和氣有餘歡。"
    ],
    "added_time": "2026-01-02 18:47:06"
  },
  {
    "source_file": "poet.song.166000.json",
    "title": "簡季純去非",
    "author": "趙蕃",
    "paragraphs": [
      "寒食今年兩日晴，已焉疏雨洗清明。",
      "酴醿自後牡丹發，反舌乃先鶗鴂鳴。",
      "多病未能疏酒盞，畏閒聊復近詩盟。",
      "相看政爾間何闊，異日書題空敘情。"
    ],
    "added_time": "2026-01-02 18:47:11"
  },
  {
    "source_file": "poet.song.20000.json",
    "title": "濟上夜泊寄杜秘教",
    "author": "祖無擇",
    "paragraphs": [
      "十幅蒲帆一竹篙，隨流逐浪我心勞。",
      "幾程煙水秋光遠，半夜星河天氣高。",
      "正想黄陂何淼淼，可憐禹瀆更滔滔。",
      "猶欣明發諧相見，願奉清言散鬰陶。"
    ],
    "added_time": "2026-01-02 18:48:20"
  },
  {
    "source_file": "poet.song.165000.json",
    "title": "昨日絕湖頗危追賦二詩  其一",
    "author": "趙蕃",
    "paragraphs": [
      "平生謾說江湖樂，小遇風濤意不任。",
      "頗眩雲山相俯仰，却憐水鳥恣浮沈。",
      "神遊險向冤魂語，笑傲强爲洛下吟。",
      "頼是初謀壯維楫，不然何地覓壺金。"
    ],
    "added_time": "2026-01-02 18:48:23"
  },
  {
    "source_file": "poet.song.17000.json",
    "title": "答梅聖俞大雨見寄",
    "author": "歐陽修",
    "paragraphs": [
      "夕雲若頹山，夜雨如决渠。",
      "俄然見青天，燄燄升蟾蜍。",
      "倏忽陰氣生，四面如吹噓。",
      "狂雷走昏黑，驚電照夔魖。",
      "搜尋起龍蟄，下擊墓與墟。",
      "雷聲每軒轟，雨勢隨疾徐。",
      "初若浩莫止，俄收閴無餘。",
      "但掛千丈虹，紫翠橫空虛。",
      "頃刻百變態，晦明誰卷舒。",
      "豈知下土人，水潦沒襟裾。",
      "擾擾泥淖中，無異鴨與豬。",
      "嗟我來京師，庇身無弊廬。",
      "閑坊僦古屋，卑陋雜里閭。",
      "鄰注湧溝竇，街流溢庭除。",
      "出門愁浩渺，閉戶恐爲潴。",
      "牆壁豁四達，幸家無貯儲。",
      "蝦蟇鳴竈下，老婦但欷歔。",
      "九門絕來薪，朝爨欲毀車。",
      "壓溺委性命，焉能顧圖書。",
      "乃知生堯時，未免憂爲魚。",
      "梅子猶念我，寄聲憂我居。",
      "慰我以新篇，琅琅比瓊琚。",
      "官閑行能薄，補益愧空疎。",
      "歲月行晚矣，江湖盍歸歟。",
      "吾居傳郵爾，此計豈躊躇。"
    ],
    "added_time": "2026-01-02 18:48:30"
  },
  {
    "source_file": "poet.song.17000.json",
    "title": "奉答原甫見過寵示之作",
    "author": "歐陽修",
    "paragraphs": [
      "不作流水聲，行將二十年。",
      "吾生少賤足憂患，憶昔有罪初南遷。",
      "飛帆洞庭入白浪，墮淚三峽聽流泉。",
      "援琴寫得入此曲，聊以自慰窮山間。",
      "中間永陽亦如此，醉卧幽谷聽潺湲。",
      "自從還朝戀榮祿，不覺鬢髮俱凋殘。",
      "耳衰聽重手漸顫，自惜指法將誰傳。",
      "偶欣日色曝書畫，試拂塵埃張斷絃。",
      "嬌兒癡女遶翁膝，爭欲彊翁聊一彈。",
      "紫微閣老適我過，愛我指下聲泠然。",
      "戲君此是伯牙曲，自古常歎知音難。",
      "君雖不能琴，能得琴意斯爲賢。",
      "自非樂道甘寂寞，誰肯顧我相留連。",
      "興闌束带索馬去，却鎖塵匣包青氈。"
    ],
    "added_time": "2026-01-02 18:48:30"
  },
  {
    "source_file": "poet.song.180000.json",
    "title": "杜侍郎之遂寧",
    "author": "釋居簡",
    "paragraphs": [
      "寧爲輕以清，抑爲重而填。",
      "重輕惟時中，舉輒麗吾正。",
      "誠齋振家學，本末盡誠敬。",
      "所施見倫次，所矚洞遐隠。",
      "喧啾雄地籟，靜勝了天定。",
      "一經早授受，吳霜未侵鬢。",
      "精明紫荷橐，所藴固未盡。",
      "玉堂與天遠，仙槎向人近。",
      "旌旄屋頭州，維翰倚東屏。",
      "歛此一道惠，徒引兆庶領。",
      "泉山跨鰲碧，橫江秀而整。",
      "吾親在其下，枌榆接封畛。",
      "家有老吟僧，河海借餘潤。"
    ],
    "added_time": "2026-01-02 18:48:42"
  },
  {
    "source_file": "poet.song.164000.json",
    "title": "范湘監務許惠其父盤溪居士詩先往數語焉",
    "author": "趙蕃",
    "paragraphs": [
      "國朝幾名家，在蜀蘇與范。",
      "斯文何與人，竟作南荒竄。",
      "盤溪諸子行，少小便精悍。",
      "早從宜州遊，句法悟骨換。",
      "官稱薄如紙，名蓋越千萬。",
      "我爲餘杭役，識子非楚産。",
      "姓名問即識，一笑冰已泮。",
      "長哦迺翁詩，亹亹無間斷。",
      "使我傾耳聽，妙處驚輒歎。",
      "前輩今遠矣，俗眼易作玩。",
      "大軸許見遺，此賜安敢慢。",
      "行囊政爾空，得此吾無患。"
    ],
    "added_time": "2026-01-02 18:48:56"
  },
  {
    "source_file": "poet.song.190000.json",
    "title": "壽外舅楊開國",
    "author": "真德秀",
    "paragraphs": [
      "大中大夫漢千戶，子男一位周諸侯。",
      "人生到此不易得，况復寶带懸精鏐。",
      "雖然三者皆外物，達人睨視如雲浮。",
      "天公最嗇是眉壽，七十從來已稀有。",
      "堂堂玉立仙遊翁，歲比磻溪未華首。",
      "碧瞳射人雙鏡懸，曉窗貝葉聲琅然。",
      "問渠那得許强健，陰功久在朱陵編。",
      "願翁遨嬉更千歲，做盡人間方便事。",
      "却乘白鶴御丹鸞，直上紫清朝玉帝。"
    ],
    "added_time": "2026-01-02 18:48:59"
  },
  {
    "source_file": "poet.song.30000.json",
    "title": "刁景純學士寄示嘉篇述前後過潁遊覽之樂不鄙虛陋曲蒙推奬感嘆不足輒用本韵通成五十仰答來貺",
    "author": "蘇頌",
    "paragraphs": [
      "昔歲寓文館，雅志慕藩屏。",
      "嘗聞近畿州，勝絕惟南潁。",
      "十年走京華，官局苦閒冷。",
      "欲求一麾去，數奏囊章請。",
      "適會擇茲守，乘時竊僥倖。",
      "君相寵儒林，念久貸諐眚。",
      "旋蒙左符賜，上戴天恩併。",
      "扁舟促行役，洪渠逐奔猛。",
      "飄然離塵囂，有若出機穽。",
      "從容光景多，歷覽江山迥。",
      "去都時值秋，到官月逢寎。",
      "此邦信名區，民願俗無警。",
      "昔守皆巨公，今猶蒙鎮靖。",
      "非才偶承乏，繼治實多幸。",
      "前賢有規模，遇事見要領。",
      "因此頗閒暇，得以探物景。",
      "溪湖繞郡郭，臺榭跨岡嶺。",
      "春媚花百名，秋香荷十頃。",
      "野色連莽蒼，水容迷淥浄。",
      "虹駕逵路長，鷁泛源流永。",
      "幽尋窮勝處，登陟疲足脛。",
      "適意自留連，對人成詫逞。",
      "是時汴流阻，北客多過境。",
      "景純罷山陰，前旆亦南騁。",
      "予逢丈人行，再拜肅襟袊。",
      "君待同舍生，抗禮均儕等。",
      "公齋薦具薄，主席奉陪鼎。",
      "饋以清淮魚，報我龍山茗。",
      "西園復追從，繼日承音謦。",
      "胸懷坦而夷，不事畦與町。",
      "杯盤命鎸簡，絲竹煩正訂。",
      "橫管教吹羌，新聲賞歌郢。",
      "善謔劇笑諧，盡歡忘醉醒。",
      "自茲別經秋，多故值憂梗。",
      "七月會同軌，遠臣傷弔影。",
      "交舊少經塗，酒希但虛皿。",
      "兀然坐空閤，何異蛙在井。",
      "故人勤眷盼，尺書詢動靜。",
      "新詩三百言，斫句露鋒穎。",
      "念舊起悲傷，曾遊皆記省。",
      "眷予忝疇曩，被愛逾踵頂。",
      "感嘅知己心，中藏聊自儆。",
      "景純書閣老，二紀酬申丙。",
      "當年文雅譽，久合登西省。",
      "心貪爲郡樂，旌旄屢操秉。",
      "徊翔成淹留，前輩今誰並。",
      "復聞乞淮藩，早已飾歸艇。",
      "南河如可棹，北渡時引頸。",
      "溪亭待清掃，賓具重消整。",
      "還當揖前塵，晤語慰懸耿。"
    ],
    "added_time": "2026-01-02 18:49:09"
  },
  {
    "source_file": "poet.song.152000.json",
    "title": "楚辭三章送郭教授趨朝  其二",
    "author": "陳造",
    "paragraphs": [
      "儒之宮兮千柱眈如，峨冠綺袂兮羣而趨。",
      "食焉稻魚兮隸焉詩書，我侈其成兮繹其初。",
      "誨掖之孔敏兮築興之不徐，僨於昔煥於今兮繄百年其有待。",
      "企三賢而相攸兮遺躅未沬，匪若人之良茂兮吾將奚頼。",
      "芹波摇日兮槐陰轉午，一塵不棲兮重廊邃宇。",
      "執經前兮儀儀而訏訏，君顔舒舒兮而究而語。",
      "有粹其文兮有覿其古，風舞雩兮步趨繩矩。",
      "鄙人留眼兮夫也接前人之武，人今翩鴻兮與南翔。",
      "雲氣蓬瀛兮觀虛皇，膏馥霑被兮淮之鄉，君之惠兮鄉之人不可忘。"
    ],
    "added_time": "2026-01-02 18:49:28"
  },
  {
    "source_file": "poet.song.0.json",
    "title": "奉和宮傅相公懷舊見寄四十韻",
    "author": "徐鉉",
    "paragraphs": [
      "謝傅功成德望全，鸞臺初下正蕭然。",
      "摶風乍息三千里，感舊重懷四十年。",
      "西掖新官同賈馬，南朝興運似開天。",
      "文辭職業分工拙，流輩班資讓後先。",
      "每愧陋容勞刻畫，長慚頑石費雕鎸。",
      "晨趨綸掖吟春永，夕會精廬待月圓。",
      "立馬有時同草詔，聯鑣幾處共成篇。",
      "閑歌柳葉翻新曲，醉詠桃花促綺筵。",
      "少壯況逢時世好，經過寧慮歲華遷。",
      "雲龍得路須騰躍，社櫟非材合棄捐。",
      "再謁湘江猶是幸，兩還宣室竟何緣。",
      "已知瑕玷勞磨瑩，又得官司重接連。",
      "聽漏分宵趨建禮，從遊同召赴甘泉。",
      "雲開閶闔分臺殿，風過華林度管弦。",
      "行止不離宮仗影，衣裾嘗惹御爐烟。",
      "師資稷契論中禮，依止山公典小銓。",
      "多謝天波垂赤管，敢教晨景過華磚。",
      "翾飛附驥方經遠，巨楫垂風遂濟川。",
      "玉燭調時鈞軸正，台階平處德星懸。",
      "巖廊禮絕威容肅，布素情深友好偏。",
      "長擬營巢安大厦，忽經操鉞領中權。",
      "吳門日麗龍銜節，京口沙晴鷁畫船。",
      "蓋代名高方赫赫，戀恩心切更乾乾。",
      "袁安辭氣忠仍懇，吳漢精誠直且專。",
      "却許丘明師紀傳，更容疏廣奉周旋。",
      "朱門自得施行馬，厚祿何妨食萬錢。",
      "密疏尚應勞獻替，清談唯見論空玄。",
      "東山妓樂供閑步，北牖風凉足晏眠。",
      "玄武湖邊林隠見，五城橋下棹洄沿。",
      "曾移苑樹開紅藥，新鑿家池種白蓮。",
      "不遣前騶妨野逸，別尋逋客互招延。",
      "棋枰寂靜陳虛閣，詩筆沉吟劈彩牋。",
      "往事偶來春夢裏，閒愁因動落花前。",
      "青雲舊侶嗟誰在，白首親情倍見憐。",
      "盡日凝思殊悵望，一章追敘信精研。",
      "韶顔莫與年爭競，世慮須憑道節宣。",
      "幸喜書生爲將相，定由陰德致神仙。",
      "羊公剩有登臨興，尚子都無嫁娶牽。",
      "退象天山鎮浮競，起爲霖雨潤原田。",
      "從容自保君臣契，何必扁舟始是賢。"
    ],
    "added_time": "2026-01-02 18:49:32"
  },
  {
    "source_file": "poet.song.166000.json",
    "title": "建德道間",
    "author": "趙蕃",
    "paragraphs": [
      "婦並蠶筐候蠶浴，兒眠牛背趁牛行。",
      "要知比屋俱無事，看取人家盡樂生。",
      "麥畦就熟黄雲委，秧壠初齊綠浪生。",
      "快活收聲聞布穀，可憐鳥語近人情。"
    ],
    "added_time": "2026-01-02 18:50:03"
  },
  {
    "source_file": "poet.song.166000.json",
    "title": "蕃來湖州連與叔驥和叔明父叔寶相從又從和叔獲見先給事遺墨輒賦二首  其一",
    "author": "趙蕃",
    "paragraphs": [
      "東南名勝白蘋州，人物咸推故國劉。",
      "往歎賦歸何勇决，今觀遺翰許風流。",
      "遠齋視我曾青眼，酒正今年成白頭。",
      "尚喜君家文墨事，到今三世未能休。"
    ],
    "added_time": "2026-01-02 18:50:03"
  },
  {
    "source_file": "poet.song.202000.json",
    "title": "慶元府人日鄉飲酒禮",
    "author": "顔頤仲",
    "paragraphs": [
      "王春人日喜陰晴，文物衣冠萃四明。",
      "禮樂幾年今一見，主賓百拜酒三行。",
      "人心天理須興起，士習民風悉變更。",
      "太守自慚才德薄，綱維全頼老先生。"
    ],
    "added_time": "2026-01-02 18:50:51"
  },
  {
    "source_file": "poet.song.106000.json",
    "title": "和趙超然  其二",
    "author": "釋慧空",
    "paragraphs": [
      "山僧當年活計小，冷地不知人怪笑。",
      "白雲堆裏強安身，石火光中多失照。",
      "業風吹不到天亭，無著力處盡力爭。",
      "千歲靈龜退靈殻，而今步步火中行。",
      "超然居士今龐老，一笑相逢重撥草。",
      "全機透出上頭關，平屐家風且安好。",
      "且安好，走過市橋曾撻倒。",
      "回頭築著老丹霞，咄這冤家何不道。"
    ],
    "added_time": "2026-01-02 18:51:02"
  },
  {
    "source_file": "poet.song.130000.json",
    "title": "大雨中作",
    "author": "陸游",
    "paragraphs": [
      "北風撼山勢岌岌，老夫倚杖檐前立。",
      "貪看白雨掠地風，飄灑不知衣盡濕。",
      "當年入朝甫三十，十丈邊塵叩江急。",
      "屬聞蠟彈遣檄書，亟壊布裳縫袴褶。",
      "即今白髮不可數，破屋頹垣窘風雨。",
      "汝生汝死問者誰，人雖不問心自悲。"
    ],
    "added_time": "2026-01-02 18:51:03"
  },
  {
    "source_file": "poet.song.189000.json",
    "title": "閑居  其一",
    "author": "洪咨夔",
    "paragraphs": [
      "一覺湯餠睡，幾轉庭花陰。",
      "不作八翼夢，以無富貴心。",
      "東家朝鳴玉，西家暮橫金。",
      "芭蕉大蔽牛，不柰霜風侵。",
      "何如老忘得，曲肱滋味深。"
    ],
    "added_time": "2026-01-02 18:51:07"
  },
  {
    "source_file": "poet.song.180000.json",
    "title": "上巳日",
    "author": "釋居簡",
    "paragraphs": [
      "龍飛乙酉三三日，節物催春睡不知。",
      "便作花殘鶑老態，略無天朗氣清時。",
      "麗人行欠高吟續，禊帖碑從贋本欺。",
      "逸興不隨今古盡，振衣千仞赴心期。"
    ],
    "added_time": "2026-01-02 18:51:08"
  },
  {
    "source_file": "poet.song.116000.json",
    "title": "謝張待制赴飲",
    "author": "晁公遡",
    "paragraphs": [
      "我如沐猴冠，强佩刺史章。",
      "儻令入朝班，驚倒鴛鷺行。",
      "安敢延貴人，置酒登此堂。",
      "知公蓋超然，軒冕等粃糠。",
      "但逢臭味同，握手出肺腸。",
      "肯爲宣明面，貧賤乃遽忘。",
      "遠從三峽來，欲訪五畆桑。",
      "聞昨去郡時，送者傾城隍。",
      "皆言民疾苦，公見必慘傷。",
      "奏疏每建白，細書親貼黄。",
      "豈容廊廟具，而久滯一方。",
      "使民濟大川，行矣爲舟航。",
      "杖屨可少留，吉日辰甚良。",
      "歌公竹枝詞，舉我柏葉觴。",
      "勿辭飲之釂，不發寬饒狂。",
      "釀以老翁泉，中有班馬香。"
    ],
    "added_time": "2026-01-02 18:51:14"
  },
  {
    "source_file": "poet.song.42000.json",
    "title": "石屏臺致酒呈蔣帥待制",
    "author": "郭祥正",
    "paragraphs": [
      "石屏臺下玉池水，遶岸石屏青齒齒。",
      "鐫劖初自人力成，一石十牛車不起。",
      "輦置應須費萬金，園囿森羅供宴喜。",
      "蒼蘚昏埋歲月遠，修藤纒絡根相倚。",
      "劉鋹族氏已無餘，此物猶存舊基址。",
      "曾經戰鼓轟雷霆，屢對春風閲羅綺。",
      "老榕交陰不透日，客袂生寒冰雪洗。",
      "小橋斷處棧梯連，一綫崎嶇劣容跬。",
      "未知深窟藏龍蛇，但見枯荷閣螻蟻。",
      "摩挲題字考前人，名姓班班少奇偉。",
      "請公椽筆賦大篇，歌頌永平誅僭擬。",
      "光焰須令萬丈長，一時行樂何足紀。"
    ],
    "added_time": "2026-01-02 18:51:35"
  },
  {
    "source_file": "poet.song.21000.json",
    "title": "觀盛化吟  其二",
    "author": "邵雍",
    "paragraphs": [
      "吾曹養拙頼明時，爲幸居多寧不知。",
      "天下英才中遁跡，人間好景處開眉。",
      "生來只慣見豐稔，老去未嘗經亂離。",
      "五事歷將前代舉，帝堯而下固無之。"
    ],
    "added_time": "2026-01-02 18:51:55"
  },
  {
    "source_file": "poet.song.210000.json",
    "title": "壽藤杖行",
    "author": "王柏",
    "paragraphs": [
      "君不見奇章咨嗟削方竹，老杜作詩誇紫玉。",
      "又不見東坡驚喜鐵鏗然，靈壽曾爲漢臣辱。",
      "我有怪藤幾千歲，老髯乳節雷斧斸。",
      "古苔蒼蘚封護祕，風刪雨剝枝榦禿。",
      "頭角軒昂曲虬勢，皮毛冷滑鳥蛇腹。",
      "鶴膝銅環不敢班，武夷湘水皆退縮。",
      "不借山翁荷蓧去，未逢太乙然藜讀。",
      "祥光閃閃意有在，殷勤來壽徐平叔。",
      "平叔樂道玄又玄，奼女嬰兒丹久熟。",
      "兩脚踏在真實地，一善滿載長生籙。",
      "採芝覓藥扶峻嶮，敲雲挑月相追逐。",
      "有時化作葛陂龍，先生騎上蓬萊宿。"
    ],
    "added_time": "2026-01-02 18:52:05"
  },
  {
    "source_file": "poet.song.200000.json",
    "title": "髮脫",
    "author": "劉克莊",
    "paragraphs": [
      "髮脫紛紛不待爬，天將醜怪變妍華。",
      "論爲城旦寧非怒，度作沙彌亦自佳。",
      "稚子笑翁簪柏葉，侍人諱老匣菱花。",
      "霜寒尤要泥丸暖，慙愧烏巾著意遮。"
    ],
    "added_time": "2026-01-02 18:52:05"
  },
  {
    "source_file": "poet.song.169000.json",
    "title": "劉公父新理花畦約賞菊因成樂軒行",
    "author": "陳藻",
    "paragraphs": [
      "舊屋早易主，新椽辦無錢。",
      "帡幪託親友，蹉跎經歲年。",
      "碎累入安宅，隻身出隨緣。",
      "引腹挂蛛網，移簷餌羽鮮。",
      "所愧歷游賞，不勞携饌筵。",
      "美名吾敢僣，茂實衆推先。",
      "但名長樂郡，誰擬地行仙。",
      "玉融未遍眼，銀髮久垂肩。",
      "何況縣十二，欲周里數千。",
      "軒齋或寄寓，宿食輒留連。",
      "公父白日暇，後園清興牽。",
      "種花成趣易，席草覺情宣。",
      "犬雞交巷陌，風月自林泉。",
      "匼匝山圍野，晴明霞散天。",
      "紅萸把雖過，黄菊采猶憐。",
      "詠我昔文賦，泛渠今酒舡。"
    ],
    "added_time": "2026-01-02 18:52:26"
  }
]