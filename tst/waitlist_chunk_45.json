[
  {
    "source_file": "poet.song.93000.json",
    "title": "兵亂後自嬄雜詩  其一七",
    "author": "呂本中",
    "paragraphs": [
      "遭亂心紆鬰，那堪茅舍空。",
      "百年窘食事，一旦墮兵戎。",
      "授簡慙詞客，據鞍成老翁。",
      "欲逃無所適，朝夕泣涂窮。"
    ],
    "added_time": "2026-01-03 10:46:56"
  },
  {
    "source_file": "poet.tang.24000.json",
    "title": "裴常侍以題薔薇架十八韻見示因廣爲三十韻以和之",
    "author": "白居易",
    "paragraphs": [
      "託質依高架，攢花對小堂。",
      "晚開春去後，獨秀院中央。",
      "霽景朱明早，芳時白晝長。",
      "穠因天與色，麗共日爭光。",
      "剪碧排千萼，研朱染萬房。",
      "煙條塗石綠，粉蘂撲雌黃。",
      "根動彤雲涌，枝搖赤羽翔。",
      "九微燈炫轉，七寶帳熒煌。",
      "淑氣熏行徑，清陰接步廊。",
      "照梁迷藻梲，耀壁變雕牆。",
      "爛若藂然火，殷於葉得霜。",
      "臙脂含臉笑，蘇合裛衣香。",
      "浹洽濡晨露，玲瓏漏夕陽。",
      "合羅排勘纈，醉暈淺深妝。",
      "乍見疑迴面，遙看誤斷腸。",
      "風朝舞飛燕，雨夜泣蕭娘。",
      "桃李慙無語，芝蘭讓不芳。",
      "山榴何細碎，石竹苦尋常。",
      "蕙慘偎欄避，蓮羞映浦藏。",
      "怯教蕉葉戰，妬得柳花狂。",
      "豈可輕嘲詠，應須痛比方。",
      "畫幈風自展，繡繖蓋誰張。",
      "翠錦挑成字，丹砂印著行。",
      "猩猩凝血點，瑟瑟蹙金匡。",
      "散亂萎紅片，尖纖嫩紫芒。",
      "觸僧飄毳褐，留妓冒羅裳。",
      "寡和陽春曲，多情騎省郎。",
      "緣誇美顏色，引出好文章。",
      "東顧辭仁里，西歸入帝鄉。",
      "假如君愛殺，留著莫移將。"
    ],
    "added_time": "2026-01-03 10:47:14"
  },
  {
    "source_file": "poet.song.98000.json",
    "title": "和張嵇仲秋日病中見示",
    "author": "李彌遜",
    "paragraphs": [
      "浮生一虚舟，流景半修夜。",
      "塵勞互牽挽，荏苒柏間麝。",
      "晚從農圃遊，徑欲老閑暇。",
      "二年古陵陽，邂逅穎川霸。",
      "薰然君子風，臥致此邦化。",
      "公庭散鳬騖，文字雜休假。",
      "江山助悽惋，句法妙曹謝。",
      "客來飲以醇，味語兼膾炙。",
      "長風起百圍，微日下三舍。",
      "高秋攪羈懷，遊子念歸駕。",
      "身名兩將隱，焉俟連城價。",
      "譬之草木姿，榮枯信冬夏。",
      "公材可支顛，乃復用苴罅。",
      "天其遣鯨鯢，慰我波濤下。",
      "忠良人樂推，正直神所迓。",
      "會看擊南溟，風雲生叱咤。"
    ],
    "added_time": "2026-01-03 10:47:16"
  },
  {
    "source_file": "poet.tang.26000.json",
    "title": "戲鄭申府",
    "author": "施肩吾",
    "paragraphs": [
      "年少鄭郎那解愁，春來閑臥酒家樓。",
      "胡姬若擬邀他宿，挂却金鞭繫紫騮。"
    ],
    "added_time": "2026-01-03 10:47:33"
  },
  {
    "source_file": "poet.tang.26000.json",
    "title": "宿干越亭",
    "author": "施肩吾",
    "paragraphs": [
      "琵琶洲上人行絕，干越亭中客思多。",
      "月滿秋江山冷落，不知誰問夜如何。"
    ],
    "added_time": "2026-01-03 10:47:33"
  },
  {
    "source_file": "poet.tang.26000.json",
    "title": "少女詞二首 一",
    "author": "施肩吾",
    "paragraphs": [
      "嬌羞不肯點新黃，踏過金鈿出繡牀。",
      "信物無端寄誰去，等閑裁破錦鴛鴦。"
    ],
    "added_time": "2026-01-03 10:47:33"
  },
  {
    "source_file": "poet.tang.26000.json",
    "title": "少女詞二首 二",
    "author": "施肩吾",
    "paragraphs": [
      "同心帶裏脫金錢，買取頭花翠羽連。",
      "手執木蘭猶未慣，今朝初上采菱船。"
    ],
    "added_time": "2026-01-03 10:47:33"
  },
  {
    "source_file": "poet.tang.26000.json",
    "title": "冬詞",
    "author": "施肩吾",
    "paragraphs": [
      "錦繡堆中臥初起，芙蓉面上粉猶殘。",
      "臺前也欲梳雲髻，只怕盤龍手捻難。"
    ],
    "added_time": "2026-01-03 10:47:33"
  },
  {
    "source_file": "poet.tang.46000.json",
    "title": "贈軒轅先生",
    "author": "貫休",
    "paragraphs": [
      "曾親文景上金鑾，語共容城語一般。",
      "久向紅霞居不出，若非清世見應難。",
      "滿鑪藥熟分仙盡，幾局棊終看海乾。",
      "略問先生真甲子，只言弟子是劉安。"
    ],
    "added_time": "2026-01-03 10:49:10"
  },
  {
    "source_file": "poet.song.58000.json",
    "title": "嬌娘行",
    "author": "孫次翁",
    "paragraphs": [
      "楚宮女兒身姓孫，十五綠鬢堆濃雲。",
      "臉花歌笑艷杏發，肌玉纔近紅瓊溫。",
      "仙源曾引劉郎悟，天教謫下風塵去。",
      "策金堤上起青樓，照水花間開繡戶。",
      "山陽天下居要衝，春行處處皆香風。",
      "花名樂府三千輩，惟君第一嬌姿容。",
      "畫舫驕馬日過門，過者知名求見君。",
      "侍君顔色肯一顧，方肯延入羅芳樽。",
      "遏雲數聲貫珠善，驚鴻舞態流風轉。",
      "不是當朝朱紫人，歌舞筵中難得見。",
      "朝英國士相歡久，學詩染翰顔兼柳。",
      "衛尉卿男號富兒，黄金滿載來見之。",
      "朝歡夕宴奉歌酒，春去秋來情愈厚。",
      "青絲偷剪結郎心，暗發深誠誓婚偶。",
      "深更不與家人露，藏頭掩面隨郎去。",
      "千里相從人不知，鴛鴦比翼凌雲飛。",
      "帝城風物正春色，與郎遍賞遊芳菲。",
      "郎去高堂負父意，父親惜子情難制。",
      "六禮安排迎入門，且圖繼嗣延家世。",
      "銓行補吏任忠州，整袖長江同泝流。",
      "瞿塘灧澦遍經歷，二年惟愛居蠻陬。",
      "解官入京重調轉，空閨獨坐居京輦。",
      "傷離感疾時召醫，無何楚客皆聞知。",
      "急具高堂報阿母，母怒大發如風雨。",
      "來見嬌娘大嗟怨，怒聲肆駡千千遍。",
      "扶奪上馬去如飛，爭奈郎蹤相去遠。",
      "回到娘家三四春，雙眸盈疾愁見人。",
      "蕙心蘭性欲枯死，盤金匣玉都埃塵。",
      "阿母養身今已報，從今所得多金寶。",
      "誓心不嫁待郎音，烟波萬里難尋耗。",
      "邇來泛迹渡金陵，住近儀真江外亭。",
      "北提征轡過花院，分明認得嬌娘面。",
      "舊家雲鬢慵理妝，淚裹羅襟金縷濺。",
      "燈前相顧問行年，一別音容何杳然。",
      "君今三十未爲老，昔時青髮今華顛。",
      "君容若入襄王夢，我才曾試光明殿。",
      "秋江夜醉話平生，坐抱琵琶船上宴。",
      "嬌娘嬌娘真可惜，自小情多好風格。",
      "只恐情多悞爾身，休把身心亂拋擲。",
      "君不見樂天井底引銀瓶，瓶沉簪折爭奈何。"
    ],
    "added_time": "2026-01-03 10:49:19"
  },
  {
    "source_file": "poet.song.89000.json",
    "title": "畫荔枝圖",
    "author": "李綱",
    "paragraphs": [
      "南閩荔枝名四方，非因謫官那得嘗。",
      "丁香爲核玉爲葉，絳綃爲殻冰爲瓤。",
      "烱如明珠出老蚌，燦如艷女披紅裳。",
      "膜凝雲母本來薄，液貯甘露初不漿。",
      "剖擎頗訝水晶滑，咀嚼但覺瓊瑶香。",
      "貢餘雖幸得一飽，無那品目多難詳。",
      "丹青巧爲拂絹素，數種磊落皆其良。",
      "牛心最大蚶殻褊，虎皮斑駮龍牙長。",
      "火山早依炎氣熟，中元晚待秋風凉。",
      "色奇更變江家綠，味旨尤稱十八娘。",
      "葡萄結實極繁盛，硫黄著子何芬芳。",
      "若將牡丹與比並，好把陳紫同姚黄。",
      "雖云香味不可畫，悅目自足垂虛堂。",
      "飫餐更得畫歸去，須信遠謫元非狂。"
    ],
    "added_time": "2026-01-03 10:50:23"
  },
  {
    "source_file": "poet.song.89000.json",
    "title": "次韻和歸去來集字十首  其二",
    "author": "李綱",
    "paragraphs": [
      "壯志已衰落，頺然成懦夫。",
      "編須休虎穴，曳尾且龜塗。",
      "松菊猶可理，田園將欲蕪。",
      "親朋悅情話，濁酒在觴壺。"
    ],
    "added_time": "2026-01-03 10:50:23"
  },
  {
    "source_file": "poet.song.98000.json",
    "title": "大寧寺",
    "author": "李彌遜",
    "paragraphs": [
      "三山覆蒼鼎，一澗走青蛇。",
      "檀巒衆好樹，密護如來家。",
      "當年契禪人，虎御穿雲霞。",
      "真蹤久不昧，殿閣峨金沙。",
      "我來風雨秋，腳踏繽紛華。",
      "松窗歷高下，石磴緣欹斜。",
      "境靜心自遠，山窮興徒賒。",
      "歸轡不可留，哀猿響清笳。"
    ],
    "added_time": "2026-01-03 10:50:41"
  },
  {
    "source_file": "poet.song.98000.json",
    "title": "春日同伯氏遊問政山門意似表弟舊題用其韻先是嘗持書招之篇末幷以見意",
    "author": "李彌遜",
    "paragraphs": [
      "晴妍入遐瞻，佳處在林樾。",
      "歸雲紛卷舒，列岫互明滅。",
      "偶從青都行，遂與凡境絕。",
      "輿肩俯清陰，屣齒破苔滑。",
      "坡陀度崇岡，窈窕閟真闕。",
      "燼餘見頽基，紙上得遺碣。",
      "紅白抹花臉，嘲哳掉禽舌。",
      "傷殘起孤憤，感物動深悦。",
      "稍羅肴核豐，共弔泉石咽。",
      "雲冠儼臧護，霓騎想飛越。",
      "靈蹤尚儲休，爽氣亦時發。",
      "散花步危壇，引蔓探幽穴。",
      "胎田倘可丹，石髓未成鉄。",
      "卻思棠棣篇，已換桃李節。",
      "雁書當解封，鹿駕定回轍。",
      "兹遊約重尋，晚笋政堪擷。"
    ],
    "added_time": "2026-01-03 10:50:41"
  },
  {
    "source_file": "poet.tang.10000.json",
    "title": "送韋十六評事充同谷郡防禦判官",
    "author": "杜甫",
    "paragraphs": [
      "昔沒賊中時，潛與子同遊。",
      "今歸行在所，王事有去留。",
      "偪側兵馬間，主憂急良籌。",
      "子雖軀幹小，老氣橫九州。",
      "挺身艱難際，張目視寇讎。",
      "朝廷壯其節，奉詔令參謀。",
      "鑾輿駐鳳翔，同谷爲咽喉。",
      "西扼弱水道，南鎮枹罕陬。",
      "此邦承平日，剽劫吏所羞。",
      "況乃胡未滅，控帶莽悠悠。",
      "府中韋使君，道足示懷柔。",
      "令姪才俊茂，二美又何求。",
      "受詞太白脚，走馬仇池頭。",
      "古色沙土裂，積陰雪雲稠。",
      "羌父豪豬靴，羌兒青兕裘。",
      "吹角向月窟，蒼山旌旆愁。",
      "鳥驚出死樹，龍怒拔老湫。",
      "古來無人境，今代橫戈矛。",
      "傷哉文儒士，憤激馳林丘。",
      "中原正格鬬，後會何緣由。",
      "百年賦命定，豈料沈與浮。",
      "且復戀良友，握手步道周。",
      "論兵遠壑淨，亦可縱冥搜。",
      "題詩得秀句，札翰時相投。"
    ],
    "added_time": "2026-01-03 10:50:52"
  },
  {
    "source_file": "poet.tang.10000.json",
    "title": "塞蘆子",
    "author": "杜甫",
    "paragraphs": [
      "五城何迢迢，迢迢隔河水。",
      "邊兵盡東征，城內空荆杞。",
      "思明割懷衛，秀巖西未已。",
      "迴略大荒來，崤函蓋虛爾。",
      "延州秦北戶，關防猶可倚。",
      "焉得一萬人，疾驅塞蘆子。",
      "岐有薛大夫，旁制山賊起。",
      "近聞昆戎徒，爲退三百里。",
      "蘆關扼兩寇，深意實在此。",
      "誰能叫帝閽，胡行速如鬼。"
    ],
    "added_time": "2026-01-03 10:50:52"
  },
  {
    "source_file": "poet.tang.10000.json",
    "title": "彭衙行",
    "author": "杜甫",
    "paragraphs": [
      "憶昔避賊初，北走經險艱。",
      "夜深彭衙道，月照白水山。",
      "盡室久徒步，逢人多厚顏。",
      "參差谷鳥吟，不見遊子還。",
      "癡女飢齩我，啼畏虎狼聞。",
      "懷中掩其口，反側聲愈嗔。",
      "小兒強解事，故索苦李餐。",
      "一旬半雷雨，泥濘相牽攀。",
      "既無禦雨備，徑滑衣又寒。",
      "有時經契闊，竟日數里間。",
      "野果充餱糧，卑枝成屋椽。",
      "早行石上水，暮宿天邊煙。",
      "少留周家窪，欲出蘆子關。",
      "故人有孫宰，高義薄曾雲。",
      "延客已曛黑，張燈啓重門。",
      "煖湯濯我足，剪紙招我魂。",
      "從此出妻孥，相視涕闌干。",
      "衆雛爛熳睡，喚起霑盤餐。",
      "誓將與夫子，永結爲弟昆。",
      "遂空所坐堂，安居奉我歡。",
      "誰肯艱難際，豁達露心肝。",
      "別來歲月周，胡羯仍搆患。",
      "何當有翅翎，飛去墮爾前。"
    ],
    "added_time": "2026-01-03 10:50:52"
  },
  {
    "source_file": "poet.tang.10000.json",
    "title": "北征",
    "author": "杜甫",
    "paragraphs": [
      "皇帝二載秋，閏八月初吉。",
      "杜子將北征，蒼茫問家室。",
      "維時遭艱虞，朝野少暇日。",
      "顧慙恩私被，詔許歸蓬蓽。",
      "拜辭詣闕下，怵惕久未出。",
      "雖乏諫諍姿，恐君有遺失。",
      "君誠中興主，經緯固密勿。",
      "東胡反未已，臣甫憤所切。",
      "揮涕戀行在，道途猶恍惚。",
      "乾坤含瘡痍，憂虞何時畢。",
      "靡靡踰阡陌，人煙眇蕭瑟。",
      "所遇多被傷，呻吟更流血。",
      "回首鳳翔縣，旌旗晚明滅。",
      "前登寒山重，屢得飲馬窟。",
      "邠郊入地底，涇水中蕩潏。",
      "猛虎立我前，蒼崖吼時裂。",
      "菊垂今秋花，石戴古車轍。",
      "青雲動高興，幽事亦可悅。",
      "山果多瑣細，羅生雜橡栗。",
      "或紅如丹砂，或黑如點漆。",
      "雨露之所濡，甘苦齊結實。",
      "緬思桃源內，益歎身世拙。",
      "坡陀望鄜畤，巖谷互出沒。",
      "我行已水濱，我僕猶木末。",
      "鴟鳥鳴黃桑，野鼠拱亂穴。",
      "夜深經戰場，寒月照白骨。",
      "潼關百萬師，往者散何卒。",
      "遂令半秦民，殘害爲異物。",
      "況我墮胡塵，及歸盡華髮。",
      "經年至茅屋，妻子衣百結。",
      "慟哭松聲回，悲泉共幽咽。",
      "平生所嬌兒，顏色白勝雪。",
      "見耶背面啼，垢膩脚不韤。",
      "牀前兩小女，補綻才過膝。",
      "海圖坼波濤，舊繡移曲折。",
      "天吳及紫鳳，顛倒在裋褐。",
      "老夫情懷惡，嘔泄臥數日。",
      "那無囊中帛，救汝寒凜慄。",
      "粉黛亦解苞，衾裯稍羅列。",
      "瘦妻面復光，癡女頭自櫛。",
      "學母無不爲，曉妝隨手抹。",
      "移時施朱鉛，狼藉畫眉闊。",
      "生還對童穉，似欲忘飢渴。",
      "問事競挽鬚，誰能即嗔喝。",
      "飜思在賊愁，甘受雜亂聒。",
      "新歸且慰意，生理焉能說。",
      "至尊尚蒙塵，幾日休練卒。",
      "仰觀天色改，坐覺祅氣豁。",
      "陰風西北來，慘澹隨回鶻。",
      "其王願助順，其俗善馳突。",
      "送兵五千人，驅馬一萬匹。",
      "此輩少爲貴，四方服勇決。",
      "所用皆鷹騰，破敵過箭疾。",
      "聖心頗虛佇，時議氣欲奪。",
      "伊洛指掌收，西京不足拔。",
      "官軍請深入，蓄銳何俱發。",
      "此舉開青徐，旋瞻略恆碣。",
      "昊天積霜露，正氣有肅殺。",
      "禍轉亡胡歲，勢成擒胡月。",
      "胡命其能久，皇綱未宜絕。",
      "憶昨狼狽初，事與古先別。",
      "姦臣竟葅醢，同惡隨蕩析。",
      "不聞夏殷衰，中自誅褒妲。",
      "周漢獲再興，宣光果明哲。",
      "桓桓陳將軍，仗鉞奮忠烈。",
      "微爾人盡非，于今國猶活。",
      "淒涼大同殿，寂寞白獸闥。",
      "都人望翠華，佳氣向金闕。",
      "園陵固有神，埽灑數不缺。",
      "煌煌太宗業，樹立甚宏達。"
    ],
    "added_time": "2026-01-03 10:50:52"
  },
  {
    "source_file": "poet.tang.10000.json",
    "title": "得舍弟消息",
    "author": "杜甫",
    "paragraphs": [
      "風吹紫荆樹，色與春庭暮。",
      "花落辭故枝，風回返無處。",
      "骨肉恩書重，漂泊難相遇。",
      "猶有淚成河，經天復東注。"
    ],
    "added_time": "2026-01-03 10:50:52"
  },
  {
    "source_file": "poet.song.74000.json",
    "title": "和張賽賽",
    "author": "崔木",
    "paragraphs": [
      "琴書相伴到神州，幸際朋儔過遇溝。",
      "主禮殷勤排燕會，佳人宛轉動鶑喉。",
      "自慚餘子無才學，却使當年與唱酬。",
      "尤幸期時再相見，從今應不作花羞。"
    ],
    "added_time": "2026-01-03 10:51:08"
  },
  {
    "source_file": "poet.song.74000.json",
    "title": "謝崔子高",
    "author": "張賽賽",
    "paragraphs": [
      "春光駘蕩滿皇州，裊裊垂楊夾御溝。",
      "新燕梁間調好語，雛鶑林內囀歌喉。",
      "當筵幸與多才遇，好景須還雅韵酬。",
      "多謝東君多顧盼，免教重罰一生羞。"
    ],
    "added_time": "2026-01-03 10:51:08"
  },
  {
    "source_file": "poet.song.99000.json",
    "title": "題張季良適性齋",
    "author": "傅察",
    "paragraphs": [
      "揚雄家無甔石儲，閉門作賦擬相如。",
      "鄴侯插架多異書，牙籖萬卷呑石渠。",
      "吾友張子斯人徒，嗜好酸鹹與衆殊。",
      "被褐懷寶老不癯，收拾萬卷以自娱。",
      "但願生爲蠧書魚，咀嚼英華味道腴。",
      "揮毫落紙驚群儒，佳處往往凌子。",
      "網羅秦漢包唐虞，上下千載歸指呼。",
      "自言此樂世所無，不羡潭潭卿相居。",
      "方今清廟收璠璵，肯使滄海遺明珠。",
      "髙名他日播天衢，行看旌帛来庭除。"
    ],
    "added_time": "2026-01-03 10:51:27"
  },
  {
    "source_file": "poet.song.48000.json",
    "title": "中秋見月寄子瞻",
    "author": "蘇轍",
    "paragraphs": [
      "西風吹暑天益高，明月耿耿分秋毫。",
      "彭城閉門青嶂合，卧聽百步鳴飛濤。",
      "使君携客登燕子，月色着人冷如水。",
      "筵前不設鼓與鐘，處處笛聲相應起。",
      "浮雲卷盡流金丸，戲馬臺西山鬰蟠。",
      "杯中淥酒一時盡，衣上白露三更寒。",
      "扁舟明日浮古汴，回首逡巡陵谷變。",
      "河吞巨野入長淮，城沒黄流只三版。",
      "明年築城城似山，伐木爲堤堤更堅。",
      "黄樓未成河已退，空有遺蹟令人看。",
      "城頭見月應更好，河流深處今生草。",
      "子孫幸免魚鱉食，歌舞聊寬使君老。",
      "南都從事老更貧，羞見青天月照人。",
      "飛鶴投籠不能出，曾是彭城坐中客。"
    ],
    "added_time": "2026-01-03 10:51:43"
  },
  {
    "source_file": "poet.song.67000.json",
    "title": "觀李伯時題閻立本西域圖",
    "author": "何頡之",
    "paragraphs": [
      "窮荒未信子年欺，自笑山林老一枝。",
      "海上嘗思龜殻卷，天涯欲化鳥工窺。",
      "丹青閻令如曾到，風俗張騫舊獨知。",
      "公喜著書尤博雅，山經暇日補殘遺。"
    ],
    "added_time": "2026-01-03 10:51:52"
  },
  {
    "source_file": "poet.tang.26000.json",
    "title": "蒙召拜拾遺書情二首 二",
    "author": "費冠卿",
    "paragraphs": [
      "三千里外一微臣，二十年來任運身。",
      "今日忽蒙天子召，自慙驚動國中人。"
    ],
    "added_time": "2026-01-03 10:52:24"
  },
  {
    "source_file": "poet.song.81000.json",
    "title": "宣和七年十二月二十一日就睿謨殿張燈預賞元宵曲燕應制",
    "author": "馮熙載",
    "paragraphs": [
      "化工欲放陽春到，先教玄冥戮衰草。",
      "層冰封地萬木僵，誰向雪中探天巧。",
      "璿璣星回斗指寅，羣芳未知時已春。",
      "人心蕩漾趁佳節，燈夕獨冠年華新。",
      "昇平萬里同文軌，井邑相連通四裔。",
      "蘭膏競吐夜烘春，和叔回車避義轡。",
      "巍巍九禁倚天開，溫風更覺先春來。",
      "試燈不用雨花落，迎陽爲卻寒崔嵬。",
      "宣和初載元冬尾，瑞白纔消塵不起。",
      "穆清光賞屬欽鄰，錦繡雲龍頒宴喜。",
      "初聞傳詔開睿謨，步障幾里承金鋪。",
      "調音度曲三千女，正似廣樂陳清都。",
      "遏雲妙唱韓娥侶，回雪飛花稱獨步。",
      "千春蟠木效地英，獻壽當筵豈金母。",
      "上林晚色煙靄輕，景龍遊人歡笑聲。",
      "霞裾月佩擁仙仗，翠鳳挾輦趨平成。",
      "銅華金掌散晶彩，翠碧重重簇珠琲。",
      "先從前殿望脩廊，日出綺霞紅茜海。",
      "神光通透雲母屏，驪龍出舞波濤驚。",
      "煌煌黼座承天命，座下錯落如明星。",
      "榻前玉案真核旅，獸炭銀爐夜初鼓。",
      "憲天重屋訝雲屯，崇道簫臺疑蜃吐。",
      "前楹火柱回萬牛，蘭卿璧碎色光浮。",
      "周圍照耀眼界徹，冰壺漾月生珠流。",
      "點點金錢盡銜璧，豹髓騰輝粲銀礫。",
      "絲篁人籟有機緘，繳繹清音傳屋壁。",
      "須臾隨蹕登會寧，如驂鸞鶴遊紫清。",
      "彩蟾倒影上浮空，纖雲不點惟光明。",
      "四壁垂簾圍暖玉，銀釭吐艷相連屬。",
      "棼楣橫带碧玻璃，一朵翠雲承日轂。",
      "萬光閃爍爭吐吞，燭龍銜耀輝四崑。",
      "又如電母神鞭馳，金蛇著壁不可捫。",
      "端信奇工通造化，豈比優人能幻假。",
      "丹青漫數顧虎頭，盤礴解衣催客寫。",
      "此時帝御鈞天台，紫垣兩兩明三臺。",
      "尚方飲器萬金寶，古玉未足誇雲雷。",
      "帝傍侍女雲華品，玉立仙標及時韻。",
      "四音促柱泛笙簫，應有翔鸞落千仞。",
      "龍瓶瀉酒如流泉，御廚絡繹紛珍鮮。",
      "榻邊爭欲供天笑，快倒頗類鯨吸川。",
      "厭厭夜飲方歡洽，玉漏頻催鼓三疊。",
      "金門初下醉歸時，正見冰輪上城堞。",
      "微臣去歲陪清班，惡詩誤辱重瞳觀。",
      "小才易窮真鼠技，再賦愈覺相如慳。"
    ],
    "added_time": "2026-01-03 10:53:00"
  },
  {
    "source_file": "poet.song.53000.json",
    "title": "因來詩有題橋之句呈陸農師  其一",
    "author": "孔平仲",
    "paragraphs": [
      "土壅沙培種海棠，木陰池徑要深藏。",
      "臧文竊位人多笑，犬子題橋君未忘。",
      "心嗜黄柑聊小擘，手拈紅葉又成章。",
      "早鶑歸燕催時節，即泛金英醉菊堂。"
    ],
    "added_time": "2026-01-03 10:53:09"
  },
  {
    "source_file": "poet.song.53000.json",
    "title": "呈陸農師  其二",
    "author": "孔平仲",
    "paragraphs": [
      "同飲東洲俱醉容，谷鶑應笑臥花叢。",
      "取交莫逆情相答，合宴多歡酒屢空。",
      "工欲代天君素志，心將浮海我家風。",
      "蟲魚草木吟何苦，古錦囊封寄逸筒。"
    ],
    "added_time": "2026-01-03 10:53:09"
  },
  {
    "source_file": "poet.song.88000.json",
    "title": "再賦木犀",
    "author": "周紫芝",
    "paragraphs": [
      "新詩幾欲賦幽姿，才淺真慚禿角犀。",
      "未可便教金粟盡，直須看到玉蟾低。",
      "風吹香去天誰管，花趁人來我自攜。",
      "不對此郎時一醉，空令墓上掲征西。"
    ],
    "added_time": "2026-01-03 10:53:30"
  },
  {
    "source_file": "poet.song.88000.json",
    "title": "再賦木犀",
    "author": "周紫芝",
    "paragraphs": [
      "尋香剪得耐寒枝，不羨腰圍寶带犀。",
      "塘桂自應同臭味，巖花未可較高低。",
      "秋風易老空成恨，佳客無人莫漫攜。",
      "挽取芳條供燕坐，絕勝騎馬號安西。"
    ],
    "added_time": "2026-01-03 10:53:30"
  },
  {
    "source_file": "poet.song.80000.json",
    "title": "次韻大年見貽長篇",
    "author": "張擴",
    "paragraphs": [
      "莫誇兒啼賞英物，莫振豺聲露蠭目。",
      "一朝官府生平地，即是高明鬼瞰屋。",
      "夜郎窮囚罪瀕死，頗費故人解官贖。",
      "世間萬事真戲耳，變化何殊臂伸縮。",
      "漫郎紛華老不入，坐掃降魔如破竹。",
      "曾從處士學礪齒，安用貴人强推轂。",
      "夜蒙衲被生春温，午饌伊蒲飽園蔌。",
      "綺羅曵地初不知，海陸窮珍定何族。",
      "自云百念已灰冷，栩栩胡爲晝摇腹。",
      "似聞蟻穴得侯封，不借波臣譏斗粟。",
      "何妨枯骨話王樂，政恐三彭加譴督。",
      "夢回敢起尋鹿想，謝去已深防蠆毒。",
      "危幾何處烹五鼎，佳傳誰人米千斛。",
      "朱軒雖享眼界榮，青史那逃身後戮。",
      "聊陪洗馬痼煙霞，自逐天隨甘枸菊。",
      "雖然丈夫有出處，尺蠖之伸未爲曲。",
      "他年弓旌恐不免，釣渭築巖終夢卜。",
      "會看鵬翼擊天池，更想於菟嘯風谷。",
      "此時願君益機警，墮甑欣然了榮辱。",
      "脫身蟬冕歸去來，吳市空關隱梅福。",
      "却伴山中赤松遊，儻見海上蟠桃熟。",
      "吾言有徴勿浪云，龜筮亦從神所告。"
    ],
    "added_time": "2026-01-03 10:53:32"
  },
  {
    "source_file": "poet.tang.22000.json",
    "title": "村居二首 二",
    "author": "白居易",
    "paragraphs": [
      "門閉仍逢雪，廚寒未起煙。",
      "貧家重寥落，半爲日高眠。"
    ],
    "added_time": "2026-01-03 10:53:33"
  },
  {
    "source_file": "poet.tang.22000.json",
    "title": "早春",
    "author": "白居易",
    "paragraphs": [
      "雪散因和氣，冰開得暖光。",
      "春銷不得處，唯有鬢邊霜。"
    ],
    "added_time": "2026-01-03 10:53:33"
  },
  {
    "source_file": "poet.tang.22000.json",
    "title": "和夢遊春詩一百韻",
    "author": "白居易",
    "paragraphs": [
      "昔君夢遊春，夢遊仙山曲。",
      "怳若有所遇，似愜平生欲。",
      "因尋菖蒲水，漸入桃花谷。",
      "到一紅樓家，愛之看不足。",
      "池流渡清泚，草嫩蹋綠蓐。",
      "門柳闇全低，檐櫻紅半熟。",
      "轉行深深院，過盡重重屋。",
      "烏龍臥不驚，青鳥飛相逐。",
      "漸聞玉珮響，始辨珠履躅。",
      "遙見窗下人，娉婷十五六。",
      "霞光抱明月，蓮豔開初旭。",
      "縹緲雲雨仙，氛氳蘭麝馥。",
      "風流薄梳洗，時世寬妝束。",
      "袖輭異文綾，裾輕單絲縠。",
      "裙腰銀線壓，梳掌金筐蹙。",
      "帶襭紫蒲萄，袴花紅石竹。",
      "凝情都未語，付意微相矚。",
      "眉斂遠山青，鬟低片雲綠。",
      "帳牽翡翠帶，被解鴛鴦襆。",
      "秀色似堪餐，穠華如可掬。",
      "半卷錦頭席，斜鋪繡腰褥。",
      "朱脣素指勻，粉汗紅緜撲。",
      "心驚睡易覺，夢斷魂難續。",
      "籠委獨棲禽，劒分連理木。",
      "存誠期有感，誓志貞無黷。",
      "京洛八九春，未曾花裏宿。",
      "壯年徒自棄，佳會應無復。",
      "鸞歌不重聞，鳳兆從茲卜。",
      "韋門女清貴，裴氏甥賢淑。",
      "羅扇夾花燈，金鞍攢繡轂。",
      "既傾南國貌，遂坦東牀腹。",
      "劉阮心漸忘，潘楊意方睦。",
      "新修履信第，初食尚書祿。",
      "九醞備聖賢，八珍窮水陸。",
      "秦家重蕭史，彥輔憐衛叔。",
      "朝饌饋獨盤，夜醪傾百斛。",
      "親賓盛輝赫，妓樂紛曄煜。",
      "宿醉纔解酲，朝歡俄枕麴。",
      "飲過君子爭，令甚將軍酷。",
      "酩酊歌鷓鴣，顛狂舞鴝鵒。",
      "月流春夜短，日下秋天速。",
      "謝傅隙過駒，蕭娘風過燭。",
      "全凋蕣花折，半死梧桐禿。",
      "闇鏡對孤鸞，哀弦留寡鵠。",
      "淒淒隔幽顯，冉冉移寒燠。",
      "萬事此時休，百身何處贖。",
      "提攜小兒女，將領舊姻族。",
      "再入朱門行，一傍青樓哭。",
      "櫪空無廐馬，水涸失池[鶩]。",
      "搖落廢井梧，荒涼故籬菊。",
      "莓苔上几閣，塵土生琴筑。",
      "舞榭綴蠨蛸，歌梁聚蝙蝠。",
      "嫁分紅粉妾，賣散蒼頭僕。",
      "門客思徬徨，家人泣吚噢。",
      "心期正蕭索，宦序仍拘跼。",
      "懷策入崤函，驅車辭郟鄏。",
      "逢時念既濟，聚學思大畜。",
      "端詳筮仕蓍，磨拭穿楊鏃。",
      "始從讐校職，首中賢良目。",
      "一拔侍瑤墀，再升紆繡服。",
      "誓酬君王寵，願使朝廷肅。",
      "密勿奏封章，清明操憲牘。",
      "鷹韝中病下，豸角當邪觸。",
      "糾謬靜東周，申冤動南蜀。",
      "危言詆閽寺，直氣忤鈞軸。",
      "不忍曲作鉤，乍能折爲玉。",
      "捫心無媿畏，騰口有謗讟。",
      "只要明是非，何曾虞禍福。",
      "車摧太行路，劒落酆城獄。",
      "襄漢問修途，荆蠻指殊俗。",
      "謫爲江府掾，遣事荆州牧。",
      "趨走謁麾幢，喧煩視鞭朴。",
      "簿書常自領，縲囚每親鞫。",
      "竟日坐官曹，經旬曠休沐。",
      "宅荒渚宮草，馬瘦畬田粟。",
      "薄俸等涓毫，微官同桎梏。",
      "月中照形影，天際辭骨肉。",
      "鶴病翅羽垂，獸窮爪牙縮。",
      "行看鬚間白，誰勸杯中綠。",
      "時傷大野麟，命問長沙鵩。",
      "夏梅山雨漬，秋瘴江雲毒。",
      "巴水白茫茫，楚山青簇簇。",
      "吟君七十韻，是我心所蓄。",
      "既去誠莫追，將來幸前勗。",
      "欲除憂惱病，當取禪經讀。",
      "須悟事皆空，無令念將屬。",
      "請思遊春夢，此夢何閃倏。",
      "豔色即空花，浮生乃焦穀。",
      "良姻在嘉偶，頃剋爲單獨。",
      "入仕欲榮身，須臾成黜辱。",
      "合者離之始，樂兮憂所伏。",
      "愁恨僧祇長，歡榮剎那促。",
      "覺悟因傍喻，迷執由當局。",
      "膏明誘闇蛾，陽焱奔癡鹿。",
      "貪爲苦聚落，愛是悲林麓。",
      "水蕩無明波，輪迴死生輻。",
      "塵應甘露灑，垢待醍醐浴。",
      "障要智燈燒，魔須慧刀戮。",
      "外熏性易染，內戰心難衂。",
      "法句與心王，期君日三復。"
    ],
    "added_time": "2026-01-03 10:53:33"
  },
  {
    "source_file": "poet.tang.22000.json",
    "title": "王昭君二首 一",
    "author": "白居易",
    "paragraphs": [
      "滿面胡沙滿鬢風，眉銷殘黛臉銷紅。",
      "愁苦辛勤顦顇盡，如今却似畫圖中。"
    ],
    "added_time": "2026-01-03 10:53:33"
  },
  {
    "source_file": "poet.tang.22000.json",
    "title": "王昭君二首 二",
    "author": "白居易",
    "paragraphs": [
      "漢使却回憑寄語，黃金何日贖蛾眉。",
      "君王若問妾顏色，莫道不知宮裏時。"
    ],
    "added_time": "2026-01-03 10:53:33"
  },
  {
    "source_file": "poet.song.75000.json",
    "title": "上益昌守李大夫",
    "author": "唐庚",
    "paragraphs": [
      "標致自清流，知名二十秋。",
      "諸儒堂上席，羣客帳前籌。",
      "南渡衣拖繡，西來幕建油。",
      "食葱逢屈突，封戶識荆州。",
      "襦袴三巴國，櫜鞬九郡侯。",
      "道興期變魯，文盛擬從周。",
      "訟矢雖關聴，賓壺不廢投。",
      "未妨登衮衮，暫屈布優優。",
      "望府多奇士，華顛媿督郵。",
      "崎嶇緣底事，憔悴此重遊。",
      "舉目江山是，翻身歲月遒。",
      "客愁移带眼，鄉思詠刀頭。",
      "技癢論文在，心闌觸事休。",
      "那堪趨冉冉，祗是判悠悠。",
      "揣分宜長引，憂貧復少留。",
      "長裙何處曳，門館儻容鄒。"
    ],
    "added_time": "2026-01-03 10:53:42"
  },
  {
    "source_file": "poet.song.75000.json",
    "title": "上漕使",
    "author": "唐庚",
    "paragraphs": [
      "持節三千里，提封一十州。",
      "天文占使入，地上覺錢流。",
      "吏有言前信，農無賦外求。",
      "事投餘刃畢，政舉大綱休。",
      "惠澤坤維潤，威風井絡秋。",
      "利源乾復溢，民瘼痼還瘳。",
      "德以柔剛濟，材兼巨細收。",
      "道興期變魯，文盛擬從周。",
      "即給中臺筆，行拋外計籌。",
      "孤生真自幸，微祿每容偷。",
      "未可長閑去，須爲寸進謀。",
      "祗應青白眼，能爲辨薫蕕。"
    ],
    "added_time": "2026-01-03 10:53:42"
  },
  {
    "source_file": "poet.song.75000.json",
    "title": "翟提倉生日",
    "author": "唐庚",
    "paragraphs": [
      "奎畢夜騰輝，英靈出帝畿。",
      "陶門八翼後，卻桂一枝巍。",
      "使斧今持鐵，經編舊絕韋。",
      "政將儒雅飾，學造道心微。",
      "士論宜金馬，君恩且繡衣。",
      "德醇渾可飲，才俊不容晞。",
      "盛世方連茹，孤生耻食薇。",
      "初從漆雕仕，全拙漢陰機。",
      "薺舌猶餘苦，蓴心未得歸。",
      "大椿祈不老，烏鵲正求依。"
    ],
    "added_time": "2026-01-03 10:53:42"
  },
  {
    "source_file": "poet.song.90000.json",
    "title": "頌古七十六首  其一九",
    "author": "釋士珪",
    "paragraphs": [
      "南泉不指凈瓶，隱峰何曾潟水。",
      "從教打瓦鑽龜，佛法不在這裏。"
    ],
    "added_time": "2026-01-03 10:53:55"
  },
  {
    "source_file": "poet.song.51000.json",
    "title": "睦仲乞詩用其韵謝之",
    "author": "彭汝礪",
    "paragraphs": [
      "鬰鬰胸懷百未伸，道途容易學參辰。",
      "桂科今日須吾子，鼎食當時况所親。",
      "景物依依吟曉色，謳謠細細問途人。",
      "春風寫寄南淮地，蕭灑文章自細陳。"
    ],
    "added_time": "2026-01-03 10:53:56"
  },
  {
    "source_file": "poet.song.77000.json",
    "title": "余日渡海即號甘露滅所至問者尤多時作偈答益不解乃吿之曰湼槃經云甘露之性食之令人不死若合異物亦能不死維摩經亦曰得甘露滅覺道成又爲之偈",
    "author": "釋德洪",
    "paragraphs": [
      "萬象獨露身，三世一切說。",
      "解聞寂静音，方見甘露滅。",
      "從来幾生死，何處今堆疊。",
      "不受夢幻纒，紅罏存片雪。"
    ],
    "added_time": "2026-01-03 10:54:14"
  },
  {
    "source_file": "poet.tang.9000.json",
    "title": "同德精舍養疾寄河南兵曹東廳掾",
    "author": "韋應物",
    "paragraphs": [
      "逍遙東城隅，雙樹寒葱蒨。",
      "廣庭流華月，高閣凝餘霰。",
      "杜門非養素，抱疾阻良讌。",
      "孰謂無他人，思君歲云變。",
      "官曹亮先忝，陳躅慙俊彥。",
      "豈知晨與夜，相代不相見。",
      "緘書問所如，詶藻當芬絢。"
    ],
    "added_time": "2026-01-03 10:54:35"
  },
  {
    "source_file": "poet.song.52000.json",
    "title": "慧覺孜師綠筠軒",
    "author": "釋道潜",
    "paragraphs": [
      "綠筠蕭蕭含爽籟，幽姿冷落人難愛。",
      "壁間但有謫仙詞，聲名自到江湖外。",
      "當年創軒非壯觀，局促簾櫳日虧蔽。",
      "一朝經畫有底難，推倒牆頭了無礙。",
      "坐挹西南十里山，彩翠浮空屹相對。",
      "開池鑿圃增氣象，佳致真爲一方最。",
      "鳥聲鳴春春漸融，蘭芽蕙出初蒙茸。",
      "我來正值新雨定，弄日吹香聞座中。",
      "主人散策邀我步，池南池北聊從容。",
      "會待龍孫添夏蔭，借君此地眠清風。"
    ],
    "added_time": "2026-01-03 10:55:04"
  },
  {
    "source_file": "poet.song.52000.json",
    "title": "夏夜智果懷武康令毛澤民",
    "author": "釋道潜",
    "paragraphs": [
      "暮磬寥寥殷上方，籠紗朱火影微茫。",
      "窗虛竹凈雨初闋，雲潤星輝夜更凉。",
      "落枕松聲驚瑟瑟，撲簾香霧靄蒼蒼。",
      "遙憐散髮東堂老，正臥風漪六尺床。"
    ],
    "added_time": "2026-01-03 10:55:04"
  },
  {
    "source_file": "poet.song.52000.json",
    "title": "寄宗室趙伯言朝請",
    "author": "釋道潜",
    "paragraphs": [
      "趙侯天人裔，雅韵能拔俗。",
      "豈意江湖間，解后識眉目。",
      "高談爲余傾，落落如轉轂。",
      "端無貴富驕，但有文字欲。",
      "交游多望士，頡頏爭馳逐。",
      "艱難風義高，迹與古人續。",
      "銅章領劇邑，宛在江之曲。",
      "鳴弦陶永日，了不事鞭扑。",
      "新詩擬建安，簡遠詞不縟。",
      "錦囊有餘棄，示我僅盈軸。",
      "持還故山棲，把玩時反覆。",
      "美哉韶濩音，鏘然落巖谷。",
      "嗟余真淺陋，學海無一掬。",
      "仰君東溟深，短綆不可觸。"
    ],
    "added_time": "2026-01-03 10:55:04"
  },
  {
    "source_file": "poet.song.52000.json",
    "title": "讀東坡居士南遷詩",
    "author": "釋道潜",
    "paragraphs": [
      "居士胸中真曠夷，南行萬里尚能詩。",
      "牢籠天地詞方壯，彈壓山川氣未衰。",
      "忠義凜然剛不負，瘴烟雖苦力何施。",
      "往來慣酌曹溪水，一滴還應契祖師。"
    ],
    "added_time": "2026-01-03 10:55:04"
  },
  {
    "source_file": "poet.song.52000.json",
    "title": "讀聞復詩卷",
    "author": "釋道潜",
    "paragraphs": [
      "詩律久已廢，宏綱誰與操。",
      "斷弦那慮續，吾黨有英髦。",
      "氣穩侔彭澤，詞幽近楚騷。",
      "未輸湯從事，獨詫碧雲高。"
    ],
    "added_time": "2026-01-03 10:55:04"
  },
  {
    "source_file": "poet.song.98000.json",
    "title": "送王三十六機宜召赴行在",
    "author": "李彌遜",
    "paragraphs": [
      "烟昏海樹春，草木有秋色。",
      "登臨翻百憂，念子將遠適。",
      "子如楸柏桑，那有十圍杙。",
      "長年百僚底，許國心自赤。",
      "光明一朝去，櫪驥得暫釋。",
      "邊塵暗江水，此事未聞昔。",
      "咨詢勤袞衣，謀議困肉食。",
      "將軍縱失伍，戰士輕笑百。",
      "腥風鬰義氣，血污土花碧。",
      "機牙不先壞，百發恐未息。",
      "近聞管夷吾，御敵富長策。",
      "能持一鈎金，力轉萬鈞石。",
      "子行勿俟駕，當宁方側席。",
      "時危急良籌，如救火下積。",
      "置身倘有地，膚髪詎足惜。",
      "王綱有關紐，着處在一拍。",
      "言大終少成，圖多易生惑。",
      "向來宣對間，未必有可績。",
      "徐行要好步，遇險各努力。",
      "明年取金印，快我歌壌擊。"
    ],
    "added_time": "2026-01-03 10:56:02"
  },
  {
    "source_file": "poet.song.64000.json",
    "title": "將至官坡登一土岡望復州作",
    "author": "張耒",
    "paragraphs": [
      "茫茫夢澤連禾黍，斷壠橫岡散平楚。",
      "登高試望竟陵城，孤烟落日知何處。",
      "舊遊如夢去莫挽，客愁冉冉還如故。",
      "他年若問鴻軒人，堂下薔薇應解語。"
    ],
    "added_time": "2026-01-03 10:57:33"
  },
  {
    "source_file": "poet.song.75000.json",
    "title": "書鄭撫幹詩卷後",
    "author": "唐庚",
    "paragraphs": [
      "本合金閨去，翻來玉壘遊。",
      "邊塵凝不動，詩債索相酬。",
      "自得清新庾，非關鍛鍊周。",
      "雲臺家體格，文館祖風流。",
      "冀北雖蒙顧，遼東祗自羞。",
      "好傳江上女，歌向竹枝秋。"
    ],
    "added_time": "2026-01-03 10:57:39"
  },
  {
    "source_file": "poet.song.53000.json",
    "title": "詠高",
    "author": "孔平仲",
    "paragraphs": [
      "先以下爲基，終當保不危。",
      "泰山雄地鎮，北斗正天維。",
      "敏手誇能賦，忠言願聽卑。",
      "百常登觀闕，九仞揭旌旗。",
      "木有遷鶑集，墉惟射隼宜。",
      "舉家何氏隠，雙下李愔搥。",
      "大比楊雄好，長同巽卦爲。",
      "巍然望堯帝，卓爾仰宣尼。",
      "羊肆猶陳義，皇墳或媲詞。",
      "變更驚岸谷，豐稔閱京坻。",
      "醉枕日三丈，詞場桂一枝。",
      "金城橫絕險，龍馬出權奇。",
      "已著名僧傳，仍先國手棋。",
      "張弓聊抑爾，封岱更增之。",
      "郢曲故難和，牙琴誰復知。",
      "楩柟凌遠壑，鴻鵠漾晴曦。",
      "漢祖興邦日，商宗享國時。",
      "設科求德劭，巡狩問年耆。",
      "容駟開門戶，摩霄展羽儀。",
      "形容上麟閣，勳閥照鰲碑。",
      "密勿雲臺議，揄揚崧嶽詩。",
      "巖巖具瞻峻，那復嘆隆墀。"
    ],
    "added_time": "2026-01-03 10:58:15"
  },
  {
    "source_file": "poet.song.83000.json",
    "title": "秋日雜詠十首  其一○",
    "author": "李光",
    "paragraphs": [
      "可笑餘生習氣纒，時時吟詠偶盈編。",
      "心閑身老趨平淡，不是新來效樂天。"
    ],
    "added_time": "2026-01-03 10:58:31"
  },
  {
    "source_file": "poet.tang.26000.json",
    "title": "送劉禹錫郎中赴蘇州 二",
    "author": "姚合",
    "paragraphs": [
      "州城全是故吳宮，香徑難尋古蘚中。",
      "雲水計程千里遠，軒車送別九衢空。",
      "鶴聲高下聽無盡，潮色朝昏望不同。",
      "太守吟詩人自理，小齋閑臥白蘋風。"
    ],
    "added_time": "2026-01-03 10:58:34"
  },
  {
    "source_file": "poet.song.58000.json",
    "title": "折楊柳",
    "author": "李元膺",
    "paragraphs": [
      "東風來何時，百花已飄零。",
      "獨有堤上柳，慘淡含春榮。",
      "扁舟復何適，延客江上亭。",
      "顧無青玉案，何以送子行。",
      "攀條欲相贈，上有雙流鶑。",
      "流鶑正求友，奈此離別情。"
    ],
    "added_time": "2026-01-03 10:58:47"
  },
  {
    "source_file": "poet.tang.46000.json",
    "title": "山居詩二十四首 十",
    "author": "貫休",
    "paragraphs": [
      "五嶽煙霞連不斷，三山洞穴去應通。",
      "石窗欹枕疎疎雨，水碓無人浩浩風。",
      "童子念經深竹裏，獼猴拾蝨夕陽中。",
      "因思往事拋心力，六七年來楚水東。"
    ],
    "added_time": "2026-01-03 10:59:09"
  },
  {
    "source_file": "poet.tang.19000.json",
    "title": "夜聞洛濱吹笙",
    "author": "張仲素",
    "paragraphs": [
      "王子千年後，笙音五夜聞。",
      "逶迤繞清洛，斷續下仙雲。",
      "泄泄飄難定，啾啾曲未分。",
      "松風助幽律，波月動輕文。",
      "鳳管聽何遠，鸞聲若在羣。",
      "暗空思羽蓋，餘氣自氛氳。"
    ],
    "added_time": "2026-01-03 11:00:51"
  },
  {
    "source_file": "poet.song.48000.json",
    "title": "送文與可知湖州",
    "author": "蘇轍",
    "paragraphs": [
      "連持梁洋印，久作溪山主。",
      "深知爲郡樂，但畏買茶苦。",
      "來歸天祿閣，坐守登聞鼓。",
      "九重未明入，百辟盈庭舞。",
      "城南獨歸卧，心事誰當語。",
      "舊聞吳興勝，試問天公取。",
      "家貧橐裝盡，歲莫輕帆舉。",
      "苕溪凈多石，弁嶺瘦無土。",
      "湖藕雪冰絲，山茶潑牛乳。",
      "香粳飯玉粒，鮮鯽鱠紅縷。",
      "宮開水精潔，人寄畫屏住。",
      "俗吏自難堪，詩翁正當與。",
      "從來思清絕，况乃病新愈。",
      "團團肘後丹，暠暠胸中素。",
      "高卧鎮夸俗，清談靜煩訴。",
      "應笑杜紫微，湖亭但狂顧。"
    ],
    "added_time": "2026-01-03 11:01:24"
  },
  {
    "source_file": "poet.song.51000.json",
    "title": "擬賞花釣魚詩  其八",
    "author": "彭汝礪",
    "paragraphs": [
      "檻外幽花暖欲然，池邊弱柳困初眠。",
      "風晴鶑戲長楊日，水浄魚游太液天。",
      "玉斝酒深浮湛露，寶爐香聚引長烟。",
      "雲章光絕無能繼，但頌南山億萬年。"
    ],
    "added_time": "2026-01-03 11:01:45"
  },
  {
    "source_file": "poet.song.80000.json",
    "title": "挽懿節皇后詞五首  其五",
    "author": "張擴",
    "paragraphs": [
      "萬里歸輼輅，仙遊迹已遐。",
      "猗蘭成斷夢，素柰隕空花。",
      "隧卜稽山下，輴移浙水涯。",
      "晚風纒落水，悲咽和哀笳。"
    ],
    "added_time": "2026-01-03 11:02:04"
  },
  {
    "source_file": "poet.song.52000.json",
    "title": "次韵聞復湖上秋日六言  其三",
    "author": "釋道潜",
    "paragraphs": [
      "楚客當年何苦，愁懷繚轉非舒。",
      "頼有管城公子，離騷萬恨能書。"
    ],
    "added_time": "2026-01-03 11:02:29"
  },
  {
    "source_file": "poet.song.77000.json",
    "title": "繡釋迦像并十八羅漢贊 第十六注茶半託迦尊者",
    "author": "釋德洪",
    "paragraphs": [
      "心花開敷，行象明潔。",
      "翛然宴坐，秀目豐頬。",
      "萬象之語，六根之功。",
      "以手搏取，置不言中。"
    ],
    "added_time": "2026-01-03 11:03:04"
  },
  {
    "source_file": "poet.tang.54000.json",
    "title": "白雀歌（幷進表）",
    "author": "張永進",
    "paragraphs": [
      "白雀飛來過白亭，鼓翅翻身入帝城。",
      "深向後宮呈寶瑞，玉樓高處送嘉聲。",
      "白衣白鞟白紗巾，白馬銀鞍珮白纓。",
      "自古不聞書不戰，一劍能却百萬兵。",
      "王母本住在崑崙，爲貢白環來入秦。",
      "漢武遙指東方朔，朕感白霞天上人。",
      "紫亭南嶺白狼遊，爲效禎祥屬此州，昔日周王呈九尾，爭似如今耀斗牛。",
      "白旗白紱白旄頭，白玉雕鞍白瑞鳩，築壇待拜天郊後，自有金星助冕旒。",
      "白巖聖迹俯王都，玉女乘虛定五湖。",
      "白廣山巔雲繚繞，人歌聖德滿長衢。",
      "金鞍山上白犛牛，擺撼霜毛始舉頭。",
      "遶泉百匝騰空去，保王社稷定徽猷。",
      "白山隄下白澄津，一道長河夾岸春。",
      "白雪梨花連萬朶，王向東樓擁白雲。",
      "東苑西園池白蘋（王校作「蓰」），白渠流水好陽春。",
      "六宮盡是名家子，白羅綽約玉顏新。",
      "平河北澤白龍宮，賀拔爲王此處逢。",
      "昨來再起興雲雨，爲贊君王瑞一同。",
      "嵯峨萬丈聳金山，白雲凝霜古聖壇。",
      "金鞍長掛湫南樹，神通日夜助王歡。",
      "山出西南獨秀高，白霞爲蓋繞周遭。",
      "山腹有泉深萬丈，白龍時復震波濤。",
      "白樓素屏白銀鈎，砌玉龍墀對五侯。",
      "雉尾扇移香案出，似月如霜複殿幽。",
      "白牙歸子白鎧鑪，倚障虬蟠銜白珠。",
      "白衣童子携白紱，宮官執持（以上在伯二五九四號卷子）銀涶盂。",
      "應須築殿白金欄，上稟金方頂蓋圓，白玉壘階爲蹬道，工輪化出大羅天。",
      "白衣殿下白頭臣，廣運籌謀奉一人。",
      "白帝化高千古後，猶傳盛德比松筠。",
      "白衣居士寫金經，誓弼人王不出庭。",
      "八大金剛持寶杵，長當護念我王城。",
      "白壇白社白蓮花，大聖携持薦一家。",
      "太子福延千萬葉，王妃長降五香車。",
      "樓成白璧鑽珠珍，五部龍軒倚桷新。",
      "葛拱白平紅鏤頂，白龍行雨灑埃塵。",
      "白旌神纛樹龍墀，白象銜珠盡合儀。",
      "春光駕幸東城苑，雅樂前臨日月旗。",
      "百官在國惣酋豪，白刃交馳未告勞。",
      "爲感我王洪澤厚，盡能平虜展戎韜。",
      "白裾皂履出衆羣，國舅溫恭自束身。",
      "羅公挺拔摧兇敵，按劍先登渾舍人。",
      "白雪山巖澣海清，六戎交臂必須平。",
      "我王自有如神將，沙南委付宋中丞。",
      "白屋藏金鎮國豐，進達偏能報虜戎。",
      "樓蘭獻捷千人喜，敕賜紅袍與上功。",
      "文通守節白如銀，出入王宮潔一身。",
      "每向三危修令得，唯祈寶壽薦明君。",
      "𡩕（王校作「填」）詞陳白未能休，筆勢相催白汗流。",
      "願見金山明聖主，延齡滄海萬千秋。"
    ],
    "added_time": "2026-01-03 11:06:01"
  },
  {
    "source_file": "poet.tang.54000.json",
    "title": "頌曰",
    "author": "張永進",
    "paragraphs": [
      "白銀槍懸太白旗，白虎三旌三戟枝。",
      "五方色中白爲上，不是我王爭得知。",
      "樓成白璧聳儀形，蜀地求才讚聖明。",
      "自從湯帝昇遐後，白雀無因宿帝廷。",
      "今來降瑞報成康，果見河西再冊[王]（玉）。",
      "韓白滿朝謀似雨，國門長鎮成燉煌。",
      "（以上二首均見伯二五九四、伯二八六四卷，參王重民《金山國墜簡零拾》，收入《敦煌遺書論文集》）。"
    ],
    "added_time": "2026-01-03 11:06:01"
  },
  {
    "source_file": "poet.tang.54000.json",
    "title": "龍泉神劍歌",
    "author": "張文徹",
    "paragraphs": [
      "龍泉寶劍出豐城，彩氣衝天上接辰。",
      "不獨漢朝今亦有，金鞍山下是長津。",
      "天符下降到龍沙，便有明君膺紫霞，天子猶來是天補，橫截河西是一家。",
      "堂堂美貌實天顏，□德昂藏鎮玉關。",
      "國號金山白衣帝，應須早築拜天壇。",
      "日月雙旌耀虎旗，御樓寶砌建丹墀。",
      "出警從茲排法駕，每行青道要先和。",
      "我帝金懷海量□（疑爲「寬」字），目似流星鼻筆端。",
      "相好與堯同一體，應知天分數千般。",
      "一從登極未逾年，德比陶唐初受禪。",
      "百靈効祉賀鴻壽，足踏坤維手握乾。",
      "明明聖日出當時，上膺星辰下有期。",
      "神劍新磨須使用，定疆廣宇未爲遲。",
      "東取河蘭廣武城，西取天山澣海軍。",
      "北掃燕然□嶺鎮，南盡戎羗邏莎平。",
      "三軍壯，甲馬興，萬里橫行河湟清。",
      "結親只爲圖長國，永霸龍沙截海鯨。",
      "我帝威雄人未知，叱吒風雲自有時。",
      "祁連山下留名迹，破却甘州必□遲。",
      "金風初動虜兵來，點齪干戈會將臺。",
      "戰馬鐵衣舖雁翅，金河東岸陣雲開。",
      "慕良將，揀人材，出天入地選良枚（王錄作「牧」，近是，惟不協韻）。",
      "先鋒委付渾鷂子，須向將軍劍下摧。",
      "左右衝□搏虜塵，疋馬單槍陰舍人，前衝虜連渾穿透，一段英雄遠近聞。",
      "前日城東出戰場，馬步相兼一萬強。",
      "我皇親換黃金甲，周遭盡布陰沈槍。",
      "着胄匈奴活捉得，退去□竪劍下亡。",
      "千渠三堡鐵衣明，左繞無窮授四城。",
      "宜秋下邑摧兇醜，當鋒入陣宋中丞。",
      "內臣更有張舍人，小小年內則伏勤。",
      "自從戰伐先登陣，不懼危亡□□身。",
      "今年迴鶻數侵疆，直到便橋刊戰場。",
      "當鋒直入陰仁貴，不使戈鋋解用槍。",
      "堪賞給，早商量，寵拜金吾超上將。",
      "急要名聲貫帝鄉，軍都日日更英雄。",
      "□由東行大漠中，短兵自有張西豹，遮收遏後與羅公。",
      "蕃漢精兵一萬強，打却甘州坐五涼。",
      "東取黃河第三曲，南取雄威及朔方。",
      "通同一個金山國，子孫分付坐敦煌。",
      "□番從此永歸投，撲滅狼星壯斗牛。",
      "北庭今載和□□，兼護澣海與西州，改年號，掛龍衣，築壇拜却南郊後，始號沙州作京畿。",
      "嗣祖考，繼宗枝，七廟不封何饗拜。",
      "祖父丕功故尚書，冊□□□□尊姻。",
      "北堂永須傳金印，天子猶來重二親。",
      "臣獻□歌流萬古，金山繚繞起秦雪。",
      "今朝以日羅公至，搦起紅旗似躍塵。",
      "今年收復甘州後，百寮舞蹈賀明君。",
      "（見伯三六三三卷。",
      "據今人李正宇錄本，以王重民《金山國墜簡零拾》所引參校）。"
    ],
    "added_time": "2026-01-03 11:06:01"
  },
  {
    "source_file": "poet.tang.54000.json",
    "title": "兵要望江南 委任第一（京本作「占委任第一」二十六首） 一",
    "author": "易靜",
    "paragraphs": [
      "兵之道，切忌起無名。",
      "不止（京本作「正」）少功虛效力，逡巡反（川本作「及」）禍復（京本作「復禍」）危傾。",
      "容易勿言兵。"
    ],
    "added_time": "2026-01-03 11:06:01"
  },
  {
    "source_file": "poet.tang.54000.json",
    "title": "兵要望江南 委任第一（京本作「占委任第一」二十六首） 二",
    "author": "易靜",
    "paragraphs": [
      "統軍（京本作「兵」）帥，不可比[鹽]（醎）（據川本、辛本、京本改）梅。",
      "相政乖虧猶可救，朝綱雖失亦能回，兵敗國傾危。"
    ],
    "added_time": "2026-01-03 11:06:01"
  },
  {
    "source_file": "poet.song.88000.json",
    "title": "沈貴池挽詞",
    "author": "周紫芝",
    "paragraphs": [
      "澤宮當日喜逢君，雞鶩初驚鶴在羣。",
      "果見亷平清似水，不嫌名宦薄於雲。",
      "一區未買江邊宅，三尺誰澆隴上墳。",
      "自古達人俱泯滅，固應知有沈休文。"
    ],
    "added_time": "2026-01-03 11:06:24"
  },
  {
    "source_file": "poet.song.52000.json",
    "title": "次韵劉延中廷直見贈",
    "author": "釋道潜",
    "paragraphs": [
      "劉郎世胄子，苦學窮淵源。",
      "羞爲一掬清，欲效千丈渾。",
      "君看長鯨質，澗壑豈所存。",
      "操觚妙述作，斧鑿無纖痕。",
      "鍾牙不世出，審音誰復論。",
      "鵷鶵理勁翮，雲漢思孤鶱。",
      "上追鸞皇游，下棄燕雀喧。",
      "建安誇七子，壯氣君可吞。",
      "九衢苦昏霾，槐陰蔽重門。",
      "良辰爲我飯，滿案餘芳蓀。",
      "軟語夜達旦，未覺罷神魂。",
      "須知名教樂，不羨富貴尊。"
    ],
    "added_time": "2026-01-03 11:06:54"
  },
  {
    "source_file": "poet.song.75000.json",
    "title": "張祖同挽詞",
    "author": "唐庚",
    "paragraphs": [
      "西南失望郎，天理信茫茫。",
      "豪逸陳驚座，風流馬季長。",
      "才宜分竹使，恩不自椒房。",
      "清白今方著，羣兒勿謗傷。"
    ],
    "added_time": "2026-01-03 11:06:57"
  },
  {
    "source_file": "poet.song.81000.json",
    "title": "聞邊報示諸將",
    "author": "葉夢得",
    "paragraphs": [
      "插羽驚傳赤白囊，胡行如鬼尚跳梁。",
      "頗聞廟算無遺策，但遣封人謹豫防。",
      "送死定知天悔禍，追奔寧使汝争彊。",
      "将軍剩有封侯印，盡掃無令一鏃亡。"
    ],
    "added_time": "2026-01-03 11:07:02"
  },
  {
    "source_file": "poet.song.77000.json",
    "title": "六世祖師畫像贊 五祖",
    "author": "釋德洪",
    "paragraphs": [
      "觀前後身，兩鏡一面。",
      "左右對之，三者頓現。",
      "今非昔是，增金以黄。",
      "昔非今是，謗沉無香。",
      "已絕死生，豈纒老少。",
      "全機現前，常明而妙。",
      "夜江佐舟，吾今渡汝。",
      "句中之眼，如水有乳。"
    ],
    "added_time": "2026-01-03 11:07:07"
  },
  {
    "source_file": "poet.tang.50000.json",
    "title": "題天竺寺",
    "author": "張祜",
    "paragraphs": [
      "臺殿聳高摽，鐘聲下小子遥。",
      "路分松到寺，山斷石爲橋。",
      "引水穿廊去，呼猿繞檻眺。",
      "海明初上月，法白正來潮。",
      "夏雨蓮苞破，秋風桂子彫。",
      "（「夏雨」二句，《嘉泰會稽志》卷九引。",
      "《全唐詩》卷五一一據《海錄碎事》收入。",
      "）亂雲行沒脚，欹樹過低腰。",
      "嫩綠茶新焙，乾黃竹旋燒。",
      "唯思閑事了，長此臥煙霄。",
      "。"
    ],
    "added_time": "2026-01-03 11:07:07"
  },
  {
    "source_file": "poet.song.93000.json",
    "title": "採菱詞",
    "author": "呂本中",
    "paragraphs": [
      "浩瀚湖光淹北皋，柳彎翠滿敢辭勞。",
      "青菰出水猶佳蔌，上級芰循溪作沚毛。",
      "楚水嗜奇聞辨論，輞川燈火正風騷。",
      "何當採掇秋光裏，遊嬉吳姬蕩小舠。"
    ],
    "added_time": "2026-01-03 11:07:20"
  },
  {
    "source_file": "poet.song.80000.json",
    "title": "再和戲子公  其一",
    "author": "張擴",
    "paragraphs": [
      "棋局畫行新觸手，帳文龜殻凈圍床。",
      "閤材近取復何好，法意防貪未可涼。",
      "自此鉛華須痛遣，疑於縞素或相妨。",
      "夜闌天女來求法，君看如何是革嚢。"
    ],
    "added_time": "2026-01-03 11:07:41"
  },
  {
    "source_file": "poet.song.58000.json",
    "title": "述懷",
    "author": "任伯雨",
    "paragraphs": [
      "元符庚辰歲，孟冬十二日。",
      "任子丞大宗，碌碌奉朝籍。",
      "聖主訪落初，聽言勞日昃。",
      "諫路員有闕，求人恐不及。",
      "誰謂方遴選，邂逅首疏逖。",
      "詔旨忽中授，聞命旦夕惕。",
      "不是憂不合，愛君憂失職。",
      "既憂亦復喜，不是貪祿秩。",
      "平生慕古人，素願或可畢。",
      "精神倍疏瀹，激昂登文石。",
      "青雲開九天，清光親咫尺。",
      "每見情益交，肝膽盡剖析。",
      "敬承丁寧訓，重許以忠直。",
      "自喜千載遇，奮身遑他恤。",
      "志欲收主威，力先排巨室。",
      "切齒憤欽永，刻意望夔稷。",
      "不數千羊皮，豈讓一狐腋。",
      "勤勤履霜戒，不復慮不密。",
      "問夜欲自勞，百疏意何益。",
      "哀哉愛君心，不能當衆嫉。",
      "投湘爲獨醒，得罪因懷璧。",
      "尚頼天德廣，閱歲已再謫。",
      "仇人意未厭，窮荒必投斥。",
      "轉海僅萬里，艱危備經歷。",
      "有時遭颶風，天地如抹漆。",
      "雪浪山崩頹，轟豗飛霹靂。",
      "扁舟甚桔槔，俯仰顛倒立。",
      "雙檣捲欲折，繩斷水蘸蓆。",
      "鯨鱷口垂涎，噴咤烟雨集。",
      "萬怪競周章，腥臊助噓吸。",
      "平生仗忠信，安敢保瞬息。",
      "寅緣脫魚腹，島嶼稍登陟。",
      "天氣鬰欲流，土色焦成赤。",
      "草木蒸氛霧，亭午日未出。",
      "荒徑少人行，窸窣走虺蜴。",
      "居民傍溪滸，橫崖戶百十。",
      "矮屋盡棚欄，臭穢如圈櫪。",
      "家家啖菜粥，雜米無十一。",
      "小魚與細蝦，相尚珍鼎食。",
      "鳥言紛嘲哳，卉服坌蒙羃。",
      "顔色盡黄腫，太半抱瘴疾。",
      "其風貪以淫，其俗拙以僻。",
      "殆非人間世，宜爾太荒閴。",
      "我生本匹夫，賦性自真率。",
      "雅有江海志，仕宦特牽迫。",
      "一日偶遭際，用捨何敢必。",
      "但思忠邪分，於國繫休戚。",
      "周嫠不恤緯，我意何窮極。",
      "漆女倚門嘯，我情第堙鬰。",
      "嗚呼謀身者，所宜念陰隲。"
    ],
    "added_time": "2026-01-03 11:07:48"
  },
  {
    "source_file": "poet.song.90000.json",
    "title": "遊西臺院暑雪軒觀石鏡",
    "author": "喻汝礪",
    "paragraphs": [
      "城中苦伊欎，兹軒獨髙鶱。",
      "連甍動參差，錯畦横阡眠。",
      "雪嶠正孤峙，若與我周旋。",
      "遠翠浮蕩瀁，輕鷗下聮軒。",
      "密竹罥幽逕，新蒲澹清漣。",
      "初遊愜餘懷，既久幽念攅。",
      "慨彼泉下人，灼灼夸令顔。",
      "忽然墜榛莽，窈窕不可援。",
      "一鏡空復情，况乃塊石頑。",
      "哀哉彼愚子，婉孌情所牽。",
      "差勝茂陵公，更訹方士言。"
    ],
    "added_time": "2026-01-03 11:08:16"
  },
  {
    "source_file": "poet.song.90000.json",
    "title": "遊嚴真觀支機石而壁有記古鼎丹茅事",
    "author": "喻汝礪",
    "paragraphs": [
      "古木共幽意，長廊亦晏如。",
      "於焉詠逍遥，且復散衣裾。",
      "塵慮颯已空，道心頗閎舒。",
      "不知度世人，去此歲幾徂。",
      "云何有丹砂，尚爾留庭隅。",
      "支機亦悠哉，誰復訂有無。",
      "我知此公意，慨彼元鼎初。",
      "繼之五鳳問，斯民斃刀鋸。",
      "聊欲謝世網，欻以道自娛。",
      "抱獨理自會，曠懷遺所拘。",
      "初匪逃世人，而世自我疏。",
      "含默念斯人，起我憂患餘。"
    ],
    "added_time": "2026-01-03 11:08:16"
  },
  {
    "source_file": "poet.song.65000.json",
    "title": "看花",
    "author": "張耒",
    "paragraphs": [
      "風暖日高花氣動，鳴鳩乳燕自求羣。",
      "經營美景還詩匠，傾掃頑愁頼酒軍。"
    ],
    "added_time": "2026-01-03 11:09:26"
  },
  {
    "source_file": "poet.song.52000.json",
    "title": "次韵子由侍郎書事二首  其一",
    "author": "釋道潜",
    "paragraphs": [
      "七年依嶺外，遇物即防閑。",
      "宿負初償畢，他生豈復還。",
      "飄飄疑鶴骨，奕奕藹童顔。",
      "自許喬松壽，玄機密鎖關。"
    ],
    "added_time": "2026-01-03 11:10:03"
  },
  {
    "source_file": "poet.tang.44000.json",
    "title": "聽鶯歌",
    "author": "靈澈",
    "paragraphs": [
      "新鶯傍簷曉更悲，孤音清泠囀素枝。",
      "口邊血出語未盡，豈是怨恨人不知。",
      "不食枯桑葚，不銜苦李花。",
      "偶然弄樞機，婉轉凌煙霞。",
      "衆雛飛鳴何跼促，自覘游蜂啄枯木。",
      "玄猨何事朝夜啼，白鷺長在汀洲宿。",
      "黑鵰黃鶴豈不高，金籠玉鉤傷羽毛。",
      "三江七澤去不得，風煙日暮生波濤。",
      "飛去來，莫上高城頭，莫下空園裏。",
      "城頭鴟鳥拾羶腥，空園燕雀爭泥滓。",
      "願當結舌含白雲，五月六月一聲不可聞。"
    ],
    "added_time": "2026-01-03 11:10:42"
  },
  {
    "source_file": "poet.tang.25000.json",
    "title": "葛巾歌",
    "author": "劉言史",
    "paragraphs": [
      "一片白葛巾，潛夫自能結。",
      "籬邊折枯蒿，聊用簪華髮。",
      "有時醉倒長松側，酒醒不見心還憶。",
      "谷鳥銜將却趁來，野風吹去還尋得。",
      "十年紫竹溪南住，跡同玄豹依深霧。",
      "草堂窗底漉春醅，山寺門前逢暮雨。",
      "臨汝袁郎得相見，閑雲引到東陽縣。",
      "魯性將他類此身，還拈野物贈傍人。",
      "空留梲杖犢鼻褌，濛濛煙雨歸山村。"
    ],
    "added_time": "2026-01-03 11:10:47"
  },
  {
    "source_file": "poet.song.51000.json",
    "title": "送徐望之郎中提舉舒州靈仙觀",
    "author": "彭汝礪",
    "paragraphs": [
      "江瀕遠別幾秋螢，汴曲相逢眼更青。",
      "予志自能同豹變，弋人安得望鴻冥。",
      "風流綠蟻千鍾酒，香火黄庭一卷經。",
      "祇恐諸公還薦鶚，未容輕去老岩扃。"
    ],
    "added_time": "2026-01-03 11:11:55"
  },
  {
    "source_file": "poet.song.51000.json",
    "title": "呈運判學士  其一",
    "author": "彭汝礪",
    "paragraphs": [
      "邂逅江濱宿使航，五更窗外月猶黄。",
      "因陪談麈殊優遠，自反機心愈渺茫。",
      "老馬但羞千岳阻，病翰孰與九臯翔。",
      "明時頼有吾宗在，敢學西鄰便涕傷。"
    ],
    "added_time": "2026-01-03 11:11:55"
  },
  {
    "source_file": "poet.song.75000.json",
    "title": "上張安撫",
    "author": "唐庚",
    "paragraphs": [
      "一劍縱横敵萬夫，少年功業負雄圖。",
      "時平不佩将軍印，任重来分刺史符。",
      "膝上細絃調雅操，塞前蠻柵長平蕪。",
      "自慙子美詩才少，難詠花卿絕世無。"
    ],
    "added_time": "2026-01-03 11:12:15"
  },
  {
    "source_file": "poet.song.48000.json",
    "title": "陪杜充張恕鴻慶宮避暑",
    "author": "蘇轍",
    "paragraphs": [
      "至後雨如瀉，晴來熱更多。",
      "簿書霑汗垢，巖石思藤蘿。",
      "頼有祠宮靜，時容俗客過。",
      "老郎無不可，公子亦能和。",
      "道勝還相接，禪迷屢見訶。",
      "清凉生絕念，煩暑散沉疴。",
      "古木便張幄，鳴禽巧當歌。",
      "桃香呈絳頰，瓜熟裹青羅。",
      "飯細經脣滑，茶新到腹薖。",
      "劇談時自笑，飽食更無它。",
      "適意未應厭，後遊真若何。",
      "官居鄰曲沼，田畎助清波。",
      "晚照明疏柳，微風響衆荷。",
      "輕舟尚可載，小雨試漁蓑。"
    ],
    "added_time": "2026-01-03 11:12:35"
  },
  {
    "source_file": "poet.song.98000.json",
    "title": "舍弟以詩貸粟邵叔暘次其韻",
    "author": "李彌遜",
    "paragraphs": [
      "於陵三咽不待糝，重義輕身誠果敢。",
      "首陽一死甘如飴，未覺此身真壈坎。",
      "丈夫有志窮益堅，肯爲猩唇賤昌歜。",
      "髙門下筯羅甘珍，大臠觜拌不供啖。",
      "吾儕朝飯不謀夕，惟有生芻緣我斬。",
      "富當學禮貧忌測，莫遺覊愁到顔色。",
      "兩公雖槁道則腴，每食空多信何益。",
      "縱令日興費萬錢，大似鵷鶵見鴟嚇。",
      "我今藜藿還苦併，尚喜剛腸柰燒炙。",
      "自營半飽固已勞，忍取畿人重三尺。",
      "去年避賊奔如流，百區不易金一鈎。",
      "縣官布德速置郵，奉行一律亡劣優。",
      "但知捜粟逃身尤，吁嗟富民思故侯。"
    ],
    "added_time": "2026-01-03 11:13:17"
  },
  {
    "source_file": "poet.tang.22000.json",
    "title": "渭村退居寄禮部崔侍郎翰林錢舍人詩一百韻",
    "author": "白居易",
    "paragraphs": [
      "聖代元和歲，閑居渭水陽。",
      "不才甘命舛，多幸遇時康。",
      "朝野分倫序，賢愚定否臧。",
      "重文疎卜式，尚少棄馮唐。",
      "由是推天運，從茲樂性場。",
      "籠禽放高翥，霧豹得深藏。",
      "世慮休相擾，身謀且自強。",
      "猶須務衣食，未免事農桑。",
      "薙草通三徑，開田占一坊。",
      "晝扉扃白版，夜碓埽黃粱。",
      "隙地治場圃，閑時糞土疆。",
      "枳籬編刺夾，薤壟擘科秧。",
      "穡力嫌身病，農心願歲穰。",
      "朝衣典杯酒，佩劒博牛羊。",
      "困倚栽松鍤，飢提采蕨筐。",
      "引泉來後澗，移竹下前岡。",
      "生計雖勤苦，家資甚渺茫。",
      "塵埃常滿甑，錢帛少盈囊。",
      "弟病仍扶杖，妻愁不出房。",
      "傳衣念繿縷，舉案笑糟糠。",
      "犬吠村胥鬧，蟬鳴織婦忙。",
      "納租看縣貼，輸粟問軍倉。",
      "夕歇攀村樹，秋行繞野塘。",
      "雲容陰慘澹，月色冷悠揚。",
      "蕎麥鋪花白，棠棃間葉黃。",
      "早寒風摵摵，新霽月蒼蒼。",
      "園菜迎霜死，庭蕪過雨荒。",
      "檐空愁宿燕，壁闇思啼螿。",
      "眼爲看書損，肱因運甓傷。",
      "病骸渾似木，老鬢欲成霜。",
      "少睡知年長，端憂覺夜長。",
      "舊遊多廢忘，往事偶思量。",
      "忽憶煙霄路，常陪劒履行。",
      "登朝思檢束，入閣學趨蹌。",
      "命偶風雲會，恩覃雨露霶。",
      "霑枯發枝葉，磨鈍起鋒鋩。",
      "崔閤連鑣騖，錢兄接翼翔。",
      "齊竽混韶夏，燕石廁琳琅。",
      "同日升金馬，分宵直未央。",
      "共詞加寵命，合表謝恩光。",
      "廐馬驕初跨，天廚味始嘗。",
      "朝晡頒餅餌，寒暑賜衣裳。",
      "對秉鵝毛筆，俱含雞舌香。",
      "青縑衾薄絮，朱裏幕高張。",
      "晝食恆連案，宵眠每竝牀。",
      "差肩承詔旨，連署進封章。",
      "起草偏同視，疑文最共詳。",
      "滅私容點竄，窮理析毫芒。",
      "便共輸肝膽，何曾異肺腸。",
      "慎微參石奮，決密與張湯。",
      "禁闥青交瑣，宮垣紫界牆。",
      "井闌排菡萏，檐瓦鬬鴛鴦。",
      "樓額題鳷鵲，池心浴鳳凰。",
      "風枝萬年動，溫樹四時芳。",
      "宿露凝金掌，晨暉上璧璫。",
      "砌筠塗綠粉，庭果滴紅漿。",
      "曉從朝興慶，春陪宴柏梁。",
      "傳呼鞭索索，拜舞珮鏘鏘。",
      "仙仗環雙闕，神兵闢兩廂。",
      "火飜紅尾斾，冰卓白竿槍。",
      "滉瀁經魚藻，深沈近浴堂。",
      "分庭皆命婦，對院即儲皇。",
      "貴主冠浮動，親王轡鬧裝。",
      "金鈿相照耀，朱紫間熒煌。",
      "毬簇桃花綺，歌巡竹葉觴。",
      "窪銀中貴帶，昂黛內人妝。",
      "賜禊東城下，頒酺曲水傍。",
      "尊罍分聖酒，妓樂借仙倡。",
      "淺酌看紅藥，徐吟把綠楊。",
      "宴迴過御陌，行歇入僧房。",
      "白鹿原東脚，青龍寺北廊。",
      "望春花景暖，避暑竹風涼。",
      "下直閑如社，尋芳醉似狂。",
      "有時還後到，無處不相將。",
      "雞鶴初雖雜，蕭蘭久乃彰。",
      "來燕隗貴重，去魯孔恓惶。",
      "聚散期難定，飛沈勢不常。",
      "五年同晝夜，一別似參商。",
      "屈折孤生竹，銷摧百鍊鋼。",
      "途窮任顦顇，道在肯徬徨。",
      "尚念遺簪折，仍憐病雀瘡。",
      "卹寒分賜帛，救餒減餘糧。",
      "藥物來盈裹，書題寄滿箱。",
      "殷勤翰林主，珍重禮闈郎。",
      "喣沫誠多謝，摶扶豈所望。",
      "提攜勞氣力，吹簸不飛揚。",
      "拙劣才何用，龍鍾分自當。",
      "妝嫫徒費黛，磨甋詎成璋。",
      "習隱將時背，干名與道妨。",
      "外身宗老氏，齊物學蒙莊。",
      "疎放遺千慮，愚蒙守一方。",
      "樂天無怨歎，倚命不劻勷。",
      "憤懣胷須豁，交加臂莫攘。",
      "珠沈猶是寶，金躍未爲祥。",
      "泥尾休搖掉，灰心罷激昂。",
      "漸閑親道友，因病事醫王。",
      "息亂歸禪定，存神入坐亡。",
      "斷癡求慧劒，濟苦得慈航。",
      "不動爲吾志，無何是我鄉。",
      "可憐身與世，從此兩相忘。"
    ],
    "added_time": "2026-01-03 11:13:49"
  },
  {
    "source_file": "poet.tang.22000.json",
    "title": "酬盧祕書二十韻",
    "author": "白居易",
    "paragraphs": [
      "謬歷文場選，慙非翰苑才。",
      "雲霄高暫致，毛羽弱先摧。",
      "識分忘軒冕，知歸返草萊。",
      "杜陵書積蠹，豐獄劒生苔。",
      "晦厭鳴雞雨，春驚震蟄雷。",
      "舊恩收墜履，新律動寒灰。",
      "鳳詔容徐起，鵷行許重陪。",
      "衰顏雖拂拭，蹇步尚低徊。",
      "睡少鐘偏警，行遲漏苦摧。",
      "風霜趁朝去，泥雪拜陵迴。",
      "上感君猶念，傍慙友或推。",
      "石頑鐫費匠，女醜嫁勞媒。",
      "倏忽青春度，奔波白日頹。",
      "性將時共背，病與老俱來。",
      "聞有蓬壺客，知懷杞梓材。",
      "世家標甲第，官職滯麟臺。",
      "筆盡鉛黃點，詩成錦繡堆。",
      "嘗思豁雲霧，忽喜訪塵埃。",
      "心爲論文合，眉因勸善開。",
      "不勝珍重意，滿袖寫瓊瓌。"
    ],
    "added_time": "2026-01-03 11:13:49"
  },
  {
    "source_file": "poet.tang.22000.json",
    "title": "題盧祕書夏日新栽竹二十韻",
    "author": "白居易",
    "paragraphs": [
      "湘竹初封植，盧生此考槃。",
      "久持霜節苦，新託露根難。",
      "等度須當砌，疎稠要滿闌。",
      "買憐分薄俸，栽稱作閑官。",
      "葉翦藍羅碎，莖抽玉琯端。",
      "幾聲清淅瀝，一簇綠檀欒。",
      "未夜青嵐入，先秋白露團。",
      "拂肩搖翡翠，熨手弄琅玕。",
      "韻透窗風起，陰鋪砌月殘。",
      "炎天聞覺冷，窄地見疑寬。",
      "梢動勝搖扇，枝低好挂冠。",
      "碧籠煙幕幕，珠灑雨珊珊。",
      "晚籜晴雲展，陰芽蟄虺蟠。",
      "愛從抽馬策，惜未截魚竿。",
      "松韻徒煩聽，桃夭不足觀。",
      "梁慙當家杏，臺陋本司蘭。",
      "撐撥詩人興，勾牽酒客歡。",
      "靜連蘆簟滑，涼拂葛衣單。",
      "豈止消時暑，應能保歲寒。",
      "莫同凡草木，一種夏中看。"
    ],
    "added_time": "2026-01-03 11:13:49"
  },
  {
    "source_file": "poet.tang.22000.json",
    "title": "渭村酬李二十見寄",
    "author": "白居易",
    "paragraphs": [
      "百里音書何太遲，暮秋把得暮春詩。",
      "柳條綠日君相憶，棃葉紅時我始知。",
      "莫歎學官貧冷落，猶勝村客病支離。",
      "形容意緒遙看取，不似華陽觀裏時。"
    ],
    "added_time": "2026-01-03 11:13:49"
  },
  {
    "source_file": "poet.tang.22000.json",
    "title": "初授贊善大夫早朝寄李二十助教",
    "author": "白居易",
    "paragraphs": [
      "病身初謁青宮日，衰貌新垂白髮年。",
      "寂莫曹司非熱地，蕭條風雪是寒天。",
      "遠坊早起常侵鼓，瘦馬行遲苦費鞭。",
      "一種共君官職冷，不如猶得日高眠。"
    ],
    "added_time": "2026-01-03 11:13:49"
  },
  {
    "source_file": "poet.song.67000.json",
    "title": "句  其二",
    "author": "蘇邁",
    "paragraphs": [
      "葉隨流水歸何處，牛带寒鴉過晚村。"
    ],
    "added_time": "2026-01-03 11:14:53"
  },
  {
    "source_file": "poet.song.67000.json",
    "title": "仙都山",
    "author": "胡升",
    "paragraphs": [
      "鼎湖不可見，巍然但孤峰。",
      "特立亙萬古，氣壓諸山雄。",
      "黄帝久得仙，游行跨飛龍。",
      "至今世俗傳，尚指輦路通。",
      "頗如昇天檜，追求白鹿蹤。",
      "常言貴荒唐，厥見真兒童。",
      "顧惟此山奇，實宜仙所宮。",
      "水聲來冷風，和以萬本松。",
      "客枕久未穩，笙簫滿虛空。",
      "頗疑九成音，不在二典中。",
      "但恐蚩尤旗，曄曄舒長虹。",
      "雖能獨不死，忍視斯民窮。",
      "君看涿鹿戰，萬古蒙其功。",
      "鼎湖何足道，帝德彌蒼穹。"
    ],
    "added_time": "2026-01-03 11:14:53"
  },
  {
    "source_file": "poet.song.67000.json",
    "title": "和高季明玉溪曉步",
    "author": "陳興宗",
    "paragraphs": [
      "物外有佳趣，塵中勞苦形。",
      "芒鞋枝短藜，快哉得松扃。",
      "蘿蔓猿狙懸，石磴苔蘚青。",
      "龍出正爲雨，碧潭如畫屏。"
    ],
    "added_time": "2026-01-03 11:14:53"
  },
  {
    "source_file": "poet.song.67000.json",
    "title": "楞嚴經偈",
    "author": "蔡卞",
    "paragraphs": [
      "覺海性澄圓，圓澄覺元妙。",
      "元明照生所，所立照性亡。",
      "迷妄有虛空，依空立世界。",
      "想澄成國士，知覺乃衆生。",
      "空生大覺中，如海一漚發。",
      "有漏微塵國，皆依空所生。",
      "漚滅空本無，況復諸三有。",
      "歸元性無二，方便有多門。",
      "聖性無不通，順逆皆方便。",
      "初心入三昧，遲速不同倫。",
      "色想結成塵，精了不能徹。",
      "如何不明徹，於是獲圓通。",
      "音聲雜語言，但伊名句味。",
      "一非含一切，云何獲圓通。",
      "香以合中知，離則元無有。",
      "不恒其所覺，云何獲圓通。",
      "味性非本然，要以味時有。",
      "其覺不恒一，云何獲圓通。",
      "觸以所觸明，無所不明觸。",
      "合離性非定，云何獲圓通。",
      "法稱爲內塵，憑塵如有所。",
      "能所非徧涉，云何獲圓通。",
      "見性雖洞然，明前不明後。",
      "四維虧一半，云何獲圓通。",
      "鼻息出入通，現前無交氣。",
      "支離匪涉入，云何獲圓通。",
      "舌非入無端，因味生覺了。",
      "味亡了無有，云何獲圓通。",
      "身與所觸同，如非圓覺觀。",
      "涯量不冥會，云何獲圓通。",
      "知根雜亂思，湛了終無見。",
      "想念不可說，云何獲圓通。",
      "識見雜三和，話本稱非相。",
      "自體先無定，云何獲圓通。",
      "心聞洞十方，生於大因力。",
      "初心不能入，云何獲圓通。",
      "鼻息本權機，祇令攝心住。",
      "住成心所住，云何獲圓通。",
      "說法弄音文，開悟先成者。",
      "名句非無漏，云何獲圓通。",
      "持犯但束身，非身無所束。",
      "元非徧一切，云何獲圓通。",
      "神通本宿因，何關性分別。",
      "念緣非離物，云何獲圓通。",
      "若以地性觀，堅礙非通達。",
      "有爲非聖性，云何獲圓通。",
      "若以水性觀，想念非真實。",
      "如如非覺觀，云何獲圓通。",
      "若以火性觀，厭有非真離。",
      "非初心方便，云何獲圓通。",
      "若以風性觀，動寂非無對。",
      "對非無上覺，云何獲圓通。",
      "若以空性觀，昏鈍先非覺。",
      "無覺異菩提，云何獲圓通。",
      "若以識性觀，觀識非常住。",
      "存心乃虛妄，云何獲圓通。",
      "諸行是無常，念性元生滅。",
      "因果今殊感，云何獲圓通。",
      "我今白世尊，佛出婆娑界。",
      "此方真教體，清凈在音聞。",
      "欲取三摩提，實以聞中入。",
      "離苦得解脫，良哉觀世音。",
      "於恒沙劫中，入微塵佛國。",
      "得大自在力，無畏施衆生。",
      "妙音觀世音，梵音海潮音。",
      "救世悉安甯，出世獲常住。",
      "我今啟如來，如觀音所說。",
      "譬如人靜居，十方俱擊鼓。",
      "十處一時聞，此則圓真實。",
      "目非觀障外，口鼻亦復然。",
      "身以合方知，心念紛無緒。",
      "隔垣聽音響，遐邇俱可聞。",
      "五根所不齊，是則通真實。",
      "音聲性動靜，聞中爲有無。",
      "無聲號無聞，非實聞無性。",
      "聲無既無滅，聲有亦非生。",
      "生滅二圓離，是則常真實。",
      "縱令在夢想，不爲不思無。",
      "覺觀出思惟，身心不能及。",
      "今此娑婆國，聲論得宣明。",
      "衆生迷本聞，循聲故流轉。",
      "阿難縱强記，不免落邪思。",
      "豈非隨所淪，旋流獲無妄。",
      "阿難汝諦聽，我承佛威力。",
      "宣說金剛王，如幻不思議。",
      "佛母真三昧，汝聞微塵佛。",
      "一切秘密門，欲漏不先除。",
      "畜聞成過誤，將聞持佛佛。",
      "何不自聞聞，聞非自然生。",
      "因聲有名字，旋聞與聲脫。",
      "能脫欲誰名，一根既返源。",
      "六根成解脫，見聞如幻翳。",
      "三界若空花，聞復翳根除。",
      "塵消覺圓浄，浄極光通達。",
      "寂照含虛空，却來觀世間。",
      "猶如夢中事，塵登如在夢。",
      "誰能留汝形，如世巧幻師。",
      "幻作諸男女，雖見諸根動。",
      "要以一機抽，息機歸寂然。",
      "諸幻成無性，六根亦如是。",
      "元依一精明，分成六和合。",
      "一處成休復，六用皆不成。",
      "塵垢應念消，成圓明浄妙。",
      "餘塵尚諸學，明極即如來。",
      "大衆及阿難，旋汝倒聞機。",
      "反□□自性，性成無上道。",
      "圓通實如是，此是微塵佛。",
      "一路涅槃門，過去諸如來。",
      "斯門已成就，現在諸菩薩。",
      "今各入圓明，未來修學人。",
      "當依如是法，我亦從中證。",
      "非唯觀世音，誠如佛世尊。",
      "訋我諸方便，以救諸末劫。",
      "求出世閒人，成就涅槃心。",
      "觀世音□□，自餘諸方便。",
      "皆是佛威神，即事捨塵勞。",
      "非是長修學，淺深同說法。",
      "頂禮如來藏，無漏不思議。",
      "願加被未來，於此門無惑。",
      "方便易成就，堪以教阿難。",
      "及末劫沈淪，但以此根修。",
      "圓通超餘者，真實心如是。"
    ],
    "added_time": "2026-01-03 11:14:53"
  },
  {
    "source_file": "poet.song.67000.json",
    "title": "詠茅山元符萬寧宮",
    "author": "蔡卞",
    "paragraphs": [
      "猗嗟三茅，得自初成。",
      "氣合於無，與形俱昇。",
      "孰希其風，必靜必清。",
      "寥寥久哉，迺發先生。",
      "帝用尊之，載召來廷。",
      "迺親其人，燕見妙語。",
      "迺錫命書，迨其儔侶。",
      "因其故廬，啟此新宇。",
      "像圖仙真，上肖帝所。",
      "神筆牓之，龍鳳軒翥。",
      "天錫皇帝，聰明孝友。",
      "抱一用中，以綏九有。",
      "遐邇率從，尊道熙功。",
      "有欲求之，與在斯宮。",
      "作爲好歌，以詔無窮。"
    ],
    "added_time": "2026-01-03 11:14:53"
  },
  {
    "source_file": "poet.song.5000.json",
    "title": "公舍春日",
    "author": "丁謂",
    "paragraphs": [
      "綠楊垂線草鋪茵，觸處烟光舉眼新。",
      "一品也須妨白髮，千金莫惜買青春。",
      "鶑聲圓滑堪清耳，花豔鮮明欲照身。",
      "獨向此時爲俗吏，風流知是不如人。"
    ],
    "added_time": "2026-01-03 11:15:28"
  },
  {
    "source_file": "poet.tang.25000.json",
    "title": "對鏡吟",
    "author": "長孫佐輔",
    "paragraphs": [
      "憶昔逢君新納娉，青銅鑄出千年鏡。",
      "意憐光彩固無瑕，義比恩情永相映。",
      "每將鑒面兼鑒心，鑒來不輟情逾深。",
      "君非結心空結帶，結處尚新恩已背。",
      "開簾覽鏡悲難語，對面相看孟門阻。",
      "掩匣徒慙雙鳳飛，懸臺欲效孤鸞舞。",
      "昔日照來人共許，今朝照罷自生疑。",
      "鏡上有塵猶可淬，君恩詎肯無迴時。"
    ],
    "added_time": "2026-01-03 11:15:29"
  },
  {
    "source_file": "poet.song.64000.json",
    "title": "贈翟公巽",
    "author": "張耒",
    "paragraphs": [
      "我昔出守來丹陽，江流五月如探湯。",
      "使君之居在山腹，繞舍樹石何青蒼。",
      "千年藥根蟠井底，靈液浸灌通寒漿。",
      "人言枸杞精變狗，夜吠往往聞空廊。",
      "金山蕩潏浪花裏，一舸遙去隨魚郎。",
      "最奇巖齋人跡少，乳水時滴白石床。",
      "翠黿坡陀負日色，白蹢掀舞占風祥。",
      "我泊金山凡十日，窮探力取無遺忘。",
      "南風吹我渡江去，已厭淮南塵土黄。",
      "二十年間多少事，身如疲馬起復僵。",
      "淮南窮栖衆人後，朝食不充藜莧腸。",
      "公來衰顔得一笑，側聽高論驚尋常。",
      "窮閻過我坐至暮，滿懷珠玉無粃糠。",
      "乃知世間有清議，未可盡以己意量。",
      "精金白璧天所寶，理無破碎委道旁。",
      "半年耳冷不聞此，過公矍然神激昂。",
      "論文自顧已老醜，從事理絕隨飛翔。",
      "斯文有屬不但爾，因公作詩我涕滂。"
    ],
    "added_time": "2026-01-03 11:15:32"
  },
  {
    "source_file": "poet.song.77000.json",
    "title": "疏山仁禪師贊",
    "author": "釋德洪",
    "paragraphs": [
      "三支習氣，其毒熾然。",
      "熏烝識心，盤屈糾纒。",
      "衆生不明，横生疑怖。",
      "忽然見之，輙自驚仆。",
      "空花世間，本離生滅。",
      "廓然十方，露其窘宂。",
      "唯矬師叔，是大幻師。",
      "與奪萬法，自在娱嬉。",
      "乃知大千，皆公戲具。",
      "手中木蛇，是曹家女。"
    ],
    "added_time": "2026-01-03 11:15:41"
  },
  {
    "source_file": "poet.tang.11000.json",
    "title": "秋日荆南述懷三十韻",
    "author": "杜甫",
    "paragraphs": [
      "昔承推獎分，媿匪挺生材。",
      "遲暮宮臣忝，艱危衮職陪。",
      "揚鑣隨日馭，折檻出雲臺。",
      "罪戾寬猶活，干戈塞未開。",
      "星霜玄鳥變，身世白駒催。",
      "伏枕因超忽，扁舟任往來。",
      "九鑽巴噀火，三蟄楚祠雷。",
      "望帝傳應實，昭王問不迴。",
      "蛟螭深作橫，豺虎亂雄猜。",
      "素業行已矣，浮名安在哉？",
      "琴烏曲怨憤，庭鶴舞摧頹。",
      "秋雨漫湘水，陰風過嶺梅。",
      "苦搖求食尾，常曝報恩顋。",
      "結舌防讒柄，探腸有禍胎。",
      "蒼茫步兵哭，展轉仲宣哀。",
      "飢籍家家米，愁徵處處杯。",
      "休爲貧士歎，任受衆人咍。",
      "得喪初難識，榮枯劃易該。",
      "差池分組冕，合沓起蒿萊。",
      "不必伊周地，皆知屈宋才。",
      "漢庭和異域，晉史坼中台。",
      "霸業尋常體，忠臣忌諱災。",
      "羣公紛戮力，聖慮窅裴回。",
      "數見銘鍾鼎，真宜法斗魁。",
      "願聞鋒鏑鑄，莫使棟梁摧。",
      "盤石圭多翦，凶門轂少推。",
      "垂旒資穆穆，祝網但恢恢。",
      "赤雀飜然至，黃龍詎假媒。",
      "賢非夢傅野，隱類鑿顏坯。",
      "自古江湖客，冥心苦死灰。"
    ],
    "added_time": "2026-01-03 11:15:57"
  },
  {
    "source_file": "poet.tang.44000.json",
    "title": "句",
    "author": "靈澈",
    "paragraphs": [
      "松樹有死枝，塚上唯莓苔。",
      "石門無人入，古木花不開。",
      "綠竹歲寒在，故人衰老多。",
      "月色靜中見，泉聲深處聞。",
      "古觀茅山下，諸峯欲曙時。",
      "真人是黃子，玉堂生紫芝。",
      "禪門至六祖，衣鉢無人得。",
      "古墓碑表折，荒壠松柏稀。",
      "秋深知氣正，家近覺山寒。",
      "山僧不記重陽日，因見茱萸憶去年。",
      "今非古獄下，莫向斗邊看。",
      "海月生殘夜，江春入暮年。",
      "窗風枯硯水，山雨慢琴弦。"
    ],
    "added_time": "2026-01-03 11:16:08"
  },
  {
    "source_file": "poet.tang.56000.json",
    "title": "六十甲子歌（題擬） 五十三",
    "author": "杜光庭",
    "paragraphs": [
      "丙辰於，禾苗種陸衢。",
      "安泰在濠楚，齊晉受殃殂。",
      "亦復多災水，鹿兔雜羣魚。",
      "是處民乏食，倉庫悉空虛。"
    ],
    "added_time": "2026-01-03 11:16:29"
  },
  {
    "source_file": "poet.song.98000.json",
    "title": "子美士曹送示梅花似表弟有詩因次其韻",
    "author": "李彌遜",
    "paragraphs": [
      "春花先到詩翁家，融和入木生妍華。",
      "攀條不减隴頭贈，與我病眼增空花。",
      "輕綃襯雪香未透，月中妃子新來痩。",
      "意態輕盈總不如，孤芳雅合群花右。",
      "速令解盎傾彫胡，叩門換酒呼長鬚。",
      "對花劇飲百不問，此身如視秦人臞。",
      "一枝相惱已如許，況及秀發連根株。",
      "春工日夜正剪刻，東鄰□好公知無。",
      "會須空腹貯好語，醉中要看雲烟書。"
    ],
    "added_time": "2026-01-03 11:16:34"
  },
  {
    "source_file": "poet.song.98000.json",
    "title": "過魯公觀牡丹戲成小詩呈席上諸公",
    "author": "李彌遜",
    "paragraphs": [
      "昨日花間風送雨，淚臉凝愁暗無語。",
      "今日花間天色明，向人艷冶百媚生。",
      "雨中多思晴亦好，日日看花被花惱。",
      "人間絕色比者誰，漢宫飛燕開元妃。",
      "輕顰淺笑各有態，淡粧濃抹俱相宜。",
      "傳聞姚魏多黄紫，醉紅不似當筵枝。",
      "移樽洗醆苦不早，明日春光暗中老。",
      "西齊居士心已灰，也向花前狂欲倒。"
    ],
    "added_time": "2026-01-03 11:16:34"
  },
  {
    "source_file": "poet.song.80000.json",
    "title": "次韻春雪",
    "author": "張擴",
    "paragraphs": [
      "春雪欺人轉更豪，力如彊弩射吳潮。",
      "郢人有恨翻新曲，蜀客無襦憶舊謡。",
      "戶外莫誇盈尺好，沙頭已作淺痕消。",
      "詩成忍凍話年少，愁殺衰翁不自聊。"
    ],
    "added_time": "2026-01-03 11:16:40"
  },
  {
    "source_file": "poet.song.52000.json",
    "title": "哭少游學士  其三",
    "author": "釋道潜",
    "paragraphs": [
      "瓶盂客京口，彷彿熙寧末。",
      "君方駕扁舟，歸來自苕霅。",
      "中泠忽相值，傾蓋忘楚越。",
      "禪揮龐老鋒，辯鼓子貢舌。",
      "連宵極名談，江閣倚清絕。",
      "扣檻出黿鼉，時取一笑發。",
      "邗溝介淮海，濟濟多俊傑。",
      "良辰苦招要，結好從此設。",
      "堂堂紫髯翁，道德冠前烈。",
      "風流廣文先，烱烱事脩潔。",
      "老禪魁叢林，冠蓋趨雜遝。",
      "三豪相繼往，墓木葉屢脫。",
      "子今復云亡，枯棋愈殘缺。",
      "相逢舊好間，悲詫那忍說。",
      "明年東下船，繫纜竹西月。",
      "茗奠蜀岡南，彈指當永訣。"
    ],
    "added_time": "2026-01-03 11:17:10"
  },
  {
    "source_file": "poet.tang.2000.json",
    "title": "奉和太子納妃太平公主出降三首 一",
    "author": "裴守真",
    "paragraphs": [
      "瑜珮升青殿，穠華降紫微。",
      "還如桃李發，更似鳳皇飛。",
      "金屋真離象，瑤臺起婺徽。",
      "綵纓紛碧坐，[繢]羽泛褕衣。"
    ],
    "added_time": "2026-01-03 11:17:18"
  },
  {
    "source_file": "poet.tang.34000.json",
    "title": "江湖散人歌",
    "author": "陸龜蒙",
    "paragraphs": [
      "江湖散人天骨奇，短髪搔來蓬半垂。",
      "手提孤篁曳寒繭，口誦太古滄浪詞。",
      "詞云太古萬萬古，民性甚野無風期。",
      "夜棲止與禽獸雜，獨自構架縱橫枝。",
      "因而稱曰有巢氏，民共敬貴如君師。",
      "當時只效烏鵲輩，豈是有意陳尊卑。",
      "無端後聖穿鑿破，一派前導千流隨。",
      "多方惱亂元氣死，日使文字生姦欺。",
      "聖人事業轉銷耗，尚有漁者存熙熙。",
      "風波不獨困一士，凡百器具皆能施。",
      "罛疎滬腐鱸鱖脫，止失檢馭無讒疵。",
      "人間所謂好男子，我見婦女留鬚眉。",
      "奴顏婢膝真乞丐，反以正直爲狂癡。",
      "所以頭欲散，不散弁峩巍。",
      "所以腰欲散，不散珮陸離。",
      "行散任之適，坐散從傾欹。",
      "語散空谷應，笑散春雲披。",
      "衣散單複便，食散酸醎宜。",
      "書散渾真草，酒散甘醇醨。",
      "屋散勢斜直，樹散行參差。",
      "客散忘簪屨，禽散虛籠池。",
      "物外一以散，中心散何疑。",
      "不共諸侯分邑里，不與天子專隍陴。",
      "靜則守桑柘，亂則逃妻兒。",
      "金鑣貝帶未嘗識，白刃殺我窮生爲。",
      "或聞蕃將負恩澤，號令鐵馬如風馳。",
      "大君年小丞相少，當軸自請都旌旗。",
      "神鋒悉出羽林仗，繢畫日月蟠龍螭。",
      "太宗基業甚牢固，小醜背叛當殲夷。",
      "禁軍近自肅宗置，抑遏輔國爭雄雌。",
      "必然大段剪兇逆，須召勁勇持軍麾。",
      "四方賊壘猶占地，死者暴骨生寒飢。",
      "歸來輙擬荷鋤笠，詬吏已責租錢遲。",
      "興師十萬一日費，不啻千金何以支。",
      "祗今利口且箕斂，何暇俛首哀惸嫠。",
      "均荒補敗豈無術，布在方冊撐頹隵。",
      "冰霜襦袴易反掌，白面諸郎殊不知。",
      "江湖散人悲古道，悠悠幸寄羲皇傲。",
      "官家未議活蒼生，拜賜江湖散人號。"
    ],
    "added_time": "2026-01-03 11:17:46"
  },
  {
    "source_file": "poet.tang.34000.json",
    "title": "五歌 放牛",
    "author": "陸龜蒙",
    "paragraphs": [
      "江草秋窮似秋半，十角吳牛放江岸。",
      "鄰肩抵尾乍依隈，橫去斜奔忽分散。",
      "荒陂斷塹無端入，背上時時孤鳥立。",
      "日暮相將帶雨歸，田家煙火微茫濕。"
    ],
    "added_time": "2026-01-03 11:17:46"
  },
  {
    "source_file": "poet.song.81000.json",
    "title": "余每歲病肺往往坐達旦去冬以来偶不作遂得安眠",
    "author": "葉夢得",
    "paragraphs": [
      "衰殘每苦病相纒，粗喜今年勝去年。",
      "未說清樽酬？醉，且欣高枕得安眠。",
      "風塵不報邊烽入，聖澤頻聞好語傳。",
      "可是淮陽真卧治，滿囊空費大農錢。"
    ],
    "added_time": "2026-01-03 11:18:06"
  },
  {
    "source_file": "poet.song.58000.json",
    "title": "有蟲",
    "author": "呂南公",
    "paragraphs": [
      "堂陰闞曲沼，其浸可濫觴。",
      "有蟲宅其間，游息能自將。",
      "名號亂龜鼈，形軀亞蜣蜋。",
      "何知一生微，頗以氣調張。",
      "秋風七八月，泓浸稍減常。",
      "低回尚飄然，未若謀穴藏。",
      "十月水泉竭，泥沙暴枯霜。",
      "迷迷舊坻堮，影迹類已藏。",
      "延綿盈昃多，天雨斷霈霶。",
      "皆言此蟲絕，軀殻應碎殭。",
      "咨嗟亦含氣，所託異慨慷。",
      "邇來節令改，泰卦直春陽。",
      "甘霖一夕飛，灌注成濊汪。",
      "凌晨沼面漲，蟲輩早奮揚。",
      "上下逞風操，同形喜相望。",
      "如知出處時，故以偪仄忘。",
      "余嘗舍其側，終始得瞻相。",
      "因思物理深，未易草草量。",
      "江海非不大，其魚每屠傷。",
      "此沼固褊淺，其蟲乃靈長。",
      "浮生短與修，有命不可襄。",
      "運數苟未盡，憂悲豈其戕。",
      "安危與時俱，窮達須預防。",
      "所以真至人，如往皆暇遑。"
    ],
    "added_time": "2026-01-03 11:18:22"
  },
  {
    "source_file": "poet.song.77000.json",
    "title": "宣律師贊",
    "author": "釋德洪",
    "paragraphs": [
      "此毘尼藏，三世完堅。",
      "願王手封，款識具全。",
      "死生之烈，不能變遷。",
      "何以至之，正知則然。",
      "何人逸想，以筆墨傳。",
      "跏趺俯視，頽然深淵。",
      "天神護持，弟子敬虔。",
      "我拜稽首，淚滴九泉。",
      "法道凌夷，障雲蓋纒。",
      "乃於是時，瞻此釋天。"
    ],
    "added_time": "2026-01-03 11:18:33"
  },
  {
    "source_file": "poet.tang.50000.json",
    "title": "投魏博李相國三十二韻",
    "author": "張祜",
    "paragraphs": [
      "天意兆昇平，忠良自間生。",
      "二年移四鎮，一夜破重城。",
      "白刃來臨敵，青油引出京。",
      "指途諳老馬，望海哂長鯨。",
      "國用鞭頭筭，軍機帳下萌。",
      "王師初戮力，賊將首推誠。",
      "鼎鼐傳家世，藩隅易弟兄。",
      "風雲將氣合，才命與時幷。",
      "咳唾收齊土，瘡痍肓蔡甿。",
      "指撝從上策，談笑賴高情。",
      "發號方迴踵，歸農務散兵。",
      "紫微纔近侍，彤矢又專征。",
      "曲直須繩準，幽深藉鏡明。",
      "曉江流汗漫，秋華聳崢嶸。",
      "士勇思陳力，兒啼畏道名。",
      "文王開卦兆，武帝下星精。",
      "遠寄恩彌厚，深欺敵不勍。",
      "儉風敦制度，和氣茂逢迎。",
      "畫障朱軒設，蠻刀粉壁橫。",
      "木魚連錀動，金獸齒環獰。",
      "舞席宮鬃出，賓盤海饌盈。",
      "繡蹄紅毬臥，花領紫絛縈。",
      "鵷鷺初移府，熊羆夜烈營。",
      "（「烈」，嚴疑當作「列」。",
      "）濟河無反顧，當陣必前行。",
      "野迥朱旗卜，霜乾翠幕輕。",
      "角吹寒日色，槍揭暑雷聲。",
      "甯越身猶賤，馮煖膽未呈。",
      "貴門心強迹，賢路力何爭。",
      "閟手從拋劒，愁腸却賴觥。",
      "寧依劉表死，不接賈充榮。",
      "阻轍羞偏轂，蟠泥渴一泓。",
      "應憐望塵眼，歧路拜雙旌。"
    ],
    "added_time": "2026-01-03 11:18:36"
  },
  {
    "source_file": "poet.song.89000.json",
    "title": "次韻和淵明形影神三首 形贈影",
    "author": "李綱",
    "paragraphs": [
      "大塊已載我，何如未生時。",
      "氣變芒芴間，七竅誰鑿之。",
      "百骸與九藏，假合以成兹。",
      "與子非故交，從我如相期。",
      "屈伸及動止，契合初不思。",
      "常恐隨物化，念此情淒洏。",
      "我生夢幻中，變滅不復疑。",
      "安得永相保，聽我悲來辭。"
    ],
    "added_time": "2026-01-03 11:18:50"
  },
  {
    "source_file": "poet.tang.36000.json",
    "title": "金錢花",
    "author": "羅隱",
    "paragraphs": [
      "占得佳名繞樹芳，依依相伴向秋光。",
      "若教此物堪收貯，應被豪門盡劚將。"
    ],
    "added_time": "2026-01-03 11:19:01"
  },
  {
    "source_file": "poet.song.75000.json",
    "title": "桐川王野夫相訪洞山既去作此兼簡直夫",
    "author": "釋德洪",
    "paragraphs": [
      "野夫加於人一等，玉骨春容含秀整。",
      "已驚詞源倒三峽，會看聲名重九鼎。",
      "江南盡處山作堆，雨餘青碧數峰開。",
      "那知萬壑千巖處，風帽蹇驢能獨來。",
      "鳳凰鸑鷟未入眼，今識鵷雛猶恨晚。",
      "興闌掉頭不肯留，出門去袂聊一挽。",
      "君家富貴若騎虎，擁鼻未免非虚語。",
      "何當解带食太倉，時時携被宿玉堂。"
    ],
    "added_time": "2026-01-03 11:19:33"
  },
  {
    "source_file": "poet.song.51000.json",
    "title": "暮雨",
    "author": "彭汝礪",
    "paragraphs": [
      "暮雨忽隨江上舟，寒風彷彿轉清秋。",
      "興隨烟月成千首，醉忤鶑花長四愁。",
      "不繫可憐波上葉，忘機應喜海邊鷗。",
      "一聲畫角吹魂夢，散落淮天曉未收。"
    ],
    "added_time": "2026-01-03 11:19:48"
  },
  {
    "source_file": "poet.song.98000.json",
    "title": "夜宿昭亭寺舍弟以公事歸城中與梅公澤邵公序昆仲待月山亭取酒共飲明日舍弟有詩次其韻",
    "author": "李彌遜",
    "paragraphs": [
      "解衣夜泊靈山巔，胡床待月松風前。",
      "已令圓頂具白氈，更促方屨收青編。",
      "茶甌過眼見樽俎，蔬筯放手羅廿羶。",
      "清遊逸興在一舉，騎鶴大勝揚州仙。",
      "吾家小弟困薄領，到處鳬鶩長摩肩。",
      "歸途遇酒成歎詠，飛奴持送空聯翩。",
      "絕知勝境外塵躅，誰可浪得麻姑鞭。",
      "詩梅易邵真二妙，手拈群書類蝸涎。",
      "拉枯拾芥真戲事，不待萬選知青錢。",
      "賸傾醇酎澆舌本，要取金印纍纍懸。"
    ],
    "added_time": "2026-01-03 11:19:55"
  },
  {
    "source_file": "poet.song.98000.json",
    "title": "客誦故人劉立道梅花詩有懷用其韻以寄之",
    "author": "李彌遜",
    "paragraphs": [
      "桑柘如錢柳如雪，南村北村欲蠶月。",
      "老翁飯飽摩腹行，白鷗自隨閑喚鉄。",
      "扳花正恨顔色亁，哦公七言毛骨寒。",
      "惜花不似愛詩苦，即遣愁海回狂瀾。",
      "公今爲郎尚黑髮，仕路不應嗟歇滅。",
      "江頭官閑來雁多，莫使故人書斷絕。",
      "春風步馬芳蘭臯，思如哀鴻獨求曹。",
      "幾時懷抱相對盡，桂漿酌斗供詩豪。"
    ],
    "added_time": "2026-01-03 11:19:55"
  },
  {
    "source_file": "poet.tang.3000.json",
    "title": "詠弓",
    "author": "董思恭",
    "paragraphs": [
      "上弦明月半，激箭流星遠。",
      "落雁帶書驚，啼猿映枝轉。"
    ],
    "added_time": "2026-01-03 11:20:47"
  },
  {
    "source_file": "poet.tang.3000.json",
    "title": "詠琵琶",
    "author": "董思恭",
    "paragraphs": [
      "半月無雙影，金花有四時。",
      "摧藏千里態，掩抑幾重悲。",
      "促節縈紅袖，清音滿翠帷。",
      "駛彈風響急，緩曲釧聲遲。",
      "空餘關隴恨，因此代相思。"
    ],
    "added_time": "2026-01-03 11:20:47"
  },
  {
    "source_file": "poet.tang.3000.json",
    "title": "經廬岳回望江州想洛川有作",
    "author": "劉允濟",
    "paragraphs": [
      "龜山帝始營，龍門禹初鑿。",
      "出入經變化，俯仰憑寥廓。",
      "未若茲山功，連延竝巫霍。",
      "東北疏艮象，西南距坤絡。",
      "宏阜自鬱盤，高標復迴薄。",
      "勢入柴桑渚，陰開彭蠡壑。",
      "九江杳無際，七澤紛相錯。",
      "雲雨散吳會，風波騰鄬鄀。",
      "跡隨造化久，利與乾坤博。",
      "肸蠁精氣通，紛綸潛怪作。",
      "石渠忽見踐，金房安可託。",
      "地入天子都，巖有仙人藥。",
      "二門幾迢遰，三宮何儵爚。",
      "咫尺窮杳冥，跬步皆恬漠。",
      "仙才驚羽翰，幽居靜龍蠖。",
      "明牧振雄詞，棣華殊灼灼。",
      "盛業匡西夏，深謀贊禹亳。",
      "黃雲覆鼎飛，絳氣橫川躍。",
      "佐曆符賢運，人期茂天爵。",
      "禮樂富垂髫，詩書成舞勺。",
      "清輝靖嵒電，利器騰霜鍔。",
      "遊聖挹衢尊，鄰畿恭木鐸。",
      "巖仞包武侯，波瀾控文若。",
      "旋聞刈薪楚，遽覩升葵藿。",
      "稷契序揆圖，良平公輔略。",
      "重地資出守，英藩諒求瘼。",
      "豫章觀偉材，江州訪靈崿。",
      "陽岫曉氛氳，陰崖暮蕭索。",
      "潛伏屢黥奔，雄飛更鷙搏。",
      "驚𤢹透煙霞，騰猿亂枝格。",
      "故園有歸夢，他山飛賞樂。",
      "帝鄉徒可遊，湟澗終旅泊。",
      "景物觀淮海，雲霄望河洛。",
      "城闕紫微星，圖書玄扈閣。",
      "神功多粉繢，元氣猶斟酌。",
      "丞相下南宮，將軍趨北落。",
      "橫簪竝附蟬，列鼎俱調鶴。",
      "四郊時迷路，五月先投龠。",
      "池榭宣瓊管，風花亂珠箔。",
      "舊遊勞夢寐，新知無悅樂。",
      "天寒欲贈言，歲暮期交約。",
      "夜琴清玉柱，秋灰變緹幕。",
      "風雲動翰林，宮徵調文籥。",
      "言泉激爲浪，思緒飛成繳。",
      "千里輝珠璣，五采含丹雘。",
      "鐘鼓旋驚鷃，瑾瑜俄抵鵲。",
      "竊價慙庸怠，叨聲逾寂莫。",
      "長望限南溟，居然翳東郭。"
    ],
    "added_time": "2026-01-03 11:20:47"
  },
  {
    "source_file": "poet.tang.3000.json",
    "title": "詠琴",
    "author": "劉允濟",
    "paragraphs": [
      "昔在龍門側，誰想鳳鳴時。",
      "雕琢今爲器，宮商不自持。",
      "巴人緩疎節，楚客弄繁絲。",
      "欲作高張引，飜成下調悲。"
    ],
    "added_time": "2026-01-03 11:20:47"
  },
  {
    "source_file": "poet.tang.3000.json",
    "title": "怨情",
    "author": "劉允濟",
    "paragraphs": [
      "玉關芳信斷，蘭閨錦字新。",
      "愁來好自抑，念切已含嚬。",
      "虛牖風驚夢，空牀月厭人。",
      "歸期倘可促，勿度柳園春。"
    ],
    "added_time": "2026-01-03 11:20:47"
  },
  {
    "source_file": "poet.song.52000.json",
    "title": "同趙伯充防禦觀東坡所畫枯木  其二",
    "author": "釋道潜",
    "paragraphs": [
      "蕭然素壁倚枯枝，行路驚嗟况所思。",
      "惆悵騎鯨天上去，却來人世恐無期。"
    ],
    "added_time": "2026-01-03 11:21:19"
  },
  {
    "source_file": "poet.song.81000.json",
    "title": "同惇立游蒋山謁寶公塔王荆公墓晚過草堂寺周顒故宅也",
    "author": "葉夢得",
    "paragraphs": [
      "我居在城府，再至俄二年。",
      "豈無山水心，可奈簿領纒。",
      "今晨偶乘興，適此賓從賢。",
      "零雨洗驕陽，谷中聽流泉。",
      "憑高快遠覽，正見江浮天。",
      "至人本無心，與我常周旋。",
      "誰云喚不譍，汝意自不虔。",
      "麥隴稍已滋，横水漲微漣。",
      "佳城倚華表，拱木埋貂蟬。",
      "暮過草堂寺，借榻聊暫眠。",
      "不復聞怨鶴，茅簷但連延。",
      "歸路踐落日，羣峰鬱相先。",
      "回風送遠響，墟里生晚煙。",
      "吾廬悵何許，東望良慨然。"
    ],
    "added_time": "2026-01-03 11:21:24"
  },
  {
    "source_file": "poet.song.81000.json",
    "title": "明日復游石頭城清凉寺再用前韻",
    "author": "葉夢得",
    "paragraphs": [
      "大江洶西来，故國今幾年。",
      "我衰倦登臨，坐愧雙行纒。",
      "忽驚山陰集，邂逅来羣賢。",
      "俛仰弔前古，高談注淵泉。",
      "千巖過宿雨，餘潤滋麥天。",
      "頽簷翳崖壁，過午不得旋。",
      "像佛再經始，此邦心亦虔。",
      "稍欣臺殿新，廢沼依淪漣。",
      "坐懷馬化龍，僅作蜋捕蟬。",
      "相傾走掣電，詎暇安枕眠。",
      "六飛暫東巡，恨爾不少延。",
      "單于久凋殘，屈已今我先。",
      "衰憊乘一障，無功記凌煙。",
      "乞身自兹始，此計君儻然。"
    ],
    "added_time": "2026-01-03 11:21:24"
  },
  {
    "source_file": "poet.song.81000.json",
    "title": "又明日復同惇立總領吴德素運使章思台過天禧寺登雨花臺再用前韻",
    "author": "葉夢得",
    "paragraphs": [
      "言經朱雀桁，復度白雞年。",
      "謝公不可見，廢壘蔓草纒。",
      "三日瞰坰牧，所懷多昔賢。",
      "陂陀北城墩，誰可作九泉。",
      "石頭控峥嶸，目盡西南天。",
      "定都記孔明，赤壁方凱旋。",
      "惟初鼎足計，用意良已虔。",
      "更作長干行，秦淮亂清漣。",
      "殘春掃餘花，密葉未有蟬。",
      "高臺略四遠，綠野浮芊眠。",
      "午陰久未移，幽景爲我延。",
      "使君固不凡，况有嘉客先。",
      "老大百念息，爨餘豈遺烟。",
      "了知塵外心，本自無間然。"
    ],
    "added_time": "2026-01-03 11:21:24"
  },
  {
    "source_file": "poet.song.5000.json",
    "title": "菊",
    "author": "丁謂",
    "paragraphs": [
      "陶令重時芳，鍾繇帝賫霶。",
      "清香宜桂酒，冷艷壓萸房。",
      "羽客長生助，騷人夕落傷。",
      "郊原多似是，甘苦冀情詳。"
    ],
    "added_time": "2026-01-03 11:21:40"
  },
  {
    "source_file": "poet.tang.50000.json",
    "title": "陪楚州韋舍人北閶門遊宴",
    "author": "張祜",
    "paragraphs": [
      "柘岸齊空遠，通波跨檻牢。",
      "四方人意便，兩路馬行高。",
      "霧柳蒙疎葉，風帆掛並艘。",
      "碧雲秋水靜，紅日暮霞韜。",
      "苟藉公心度，稀逢敏手操。",
      "舊恩重雨露，新命壓波濤。",
      "挹海驚涯涘，冲霄訝羽毛。",
      "絲綸初變體，錦袖旋揮毫。",
      "美景尤難卜，良辰不易遭。",
      "名華應獨步，語韻洽朋曹。",
      "異日知司衮，閑時解夢刀。",
      "卿材尊宦達，侯業重人豪。",
      "拽盞憐稀飲，扶鞍哂遽逃。",
      "香鳧深促坐，畫鷁遠迴篙。",
      "賭氣連呼采，縻心乍漱醪。",
      "俁妨孤憤激，肯忘一言褒。",
      "北闕承優話，南方續廣騷。",
      "不嘗書咄咄，誰話酒陶陶。",
      "末路猶提筆，雄藩佇擁旄。",
      "只愁迂蹇步，歸去又蓬蒿。"
    ],
    "added_time": "2026-01-03 11:22:08"
  },
  {
    "source_file": "poet.tang.50000.json",
    "title": "投太原李司空",
    "author": "張祜",
    "paragraphs": [
      "煙塵繞北京，千里動人情。",
      "位壓中華險，功排上將榮。",
      "四方分萬石，三鎮擁雙旌。",
      "大郡爲深寄，河湟仗素城。",
      "雄才身挺拔，柱石勢映傾。",
      "霍氏勳元重，胡家正本清。",
      "殊恩酬義勇，積慶自忠貞。",
      "海岱乘時出，風雲得氣生。",
      "虎頭膺將號，龍額擅侯名。",
      "麴蘗功歸酒，塩梅味到羹。",
      "碧霄長日路，黃犬少年行。",
      "號令誅旡軌，觀風審未萌。",
      "物情周智用，賓禮盡逢迎。",
      "促座杯心亞，開場鏡面平。",
      "神隈旗幹動，虎占地衣獰。",
      "紫綬分排馬，青娥亂替觥。",
      "魚金垂重獺，羅袖拂毬輕。",
      "暖閤朝呈簡，深簾夜按笙。",
      "栖遑窮蔡澤，孱弱病劉楨。",
      "試暗秦臺下，應迴照膽明。",
      "。"
    ],
    "added_time": "2026-01-03 11:22:08"
  },
  {
    "source_file": "poet.tang.25000.json",
    "title": "鴻溝",
    "author": "張碧",
    "paragraphs": [
      "毒龍銜日天地昏，八紘靉靆生愁雲。",
      "秦園走鹿無藏處，紛紛爭處蜂成羣。",
      "四溟波立鯨相吞，蕩搖五岳崩山根。",
      "魚蝦舞浪狂鰍鯤，龍蛇膽戰登鴻門。",
      "星旗羽鏃強者尊，黑風白雨東西屯。",
      "山河欲拆人煙分，壯士鼓勇君王存。",
      "項莊憤氣吐不得，亞父斗聲天上聞。",
      "玉光墮地驚崑崙，留侯氣魄吞太華。",
      "舌頭一寸生陽春，神農女媧愁不言。",
      "蛇枯老媼啼淚痕，星曹定秤秤王孫。",
      "項籍骨輕迷精魂，沛公仰面爭乾坤。",
      "須臾垓下賊星起，歌聲繚繞悽人耳。",
      "吳娃捧酒橫秋波，霜天月照空城壘。",
      "力拔山兮忽到此，騅嘶懶渡烏江水。",
      "新豐瑞色生樓臺，西楚寒蒿哭愁鬼。",
      "三尺霜鳴金匣裏，神光一掉八千里。",
      "漢皇驟馬意氣生，西南掃地迎天子。"
    ],
    "added_time": "2026-01-03 11:22:28"
  },
  {
    "source_file": "poet.song.64000.json",
    "title": "再寄",
    "author": "張耒",
    "paragraphs": [
      "宛丘之別今五年，汴上留連纔一日。",
      "殘生飄泊客東南，憂患侵陵心若失。",
      "先生神貌獨宛然，但覺巖巖瘦而實。",
      "有如霜露入秋山，掃除繁蔚峰巒出。",
      "自言近讀養生書，頗學仙人餌芝朮。",
      "披尋圖訣得茯苓，云是松間千歲物。",
      "屑而爲食可不饑，功成在久非倉卒。",
      "上侔金石免毒裂，下比草木爲强崛。",
      "涓涓潄納白玉津，鍊以真元納之骨。",
      "神仙自是人不知，豈爲難求廢其術。",
      "我聞公說心獨嗟，欲問太虛窮恍惚。",
      "奈何不使被金朱，乃俾枯槁思巖窟。",
      "又觀世事不可常，倚伏誰能定於一。",
      "終身軒冕亦何頼，况有朝升而暮黜。",
      "何如端坐養形骸，壽考康寧無夭屈。",
      "乃知豈即非良圖，却笑兒曹嗜糠籺。",
      "青衫弟子昔受經，賦分羈窮少倫匹。",
      "自知無命作公卿，頗亦有心窮老佛。",
      "但思飽暖願即已，妄意功名心實不。",
      "終期策杖從公遊，更乞靈丸救衰疾。"
    ],
    "added_time": "2026-01-03 11:22:53"
  },
  {
    "source_file": "poet.tang.10000.json",
    "title": "百憂集行",
    "author": "杜甫",
    "paragraphs": [
      "憶年十五心尚孩，健如黃犢走復來。",
      "庭前八月棃棗熟，一日上樹能千回。",
      "即今倏忽已五十，坐臥只多少行立。",
      "強將笑語供主人，悲見生涯百憂集。",
      "入門依舊四壁空，老妻覩我顏色同。",
      "癡兒未知父子禮，叫怒索飯啼門東。"
    ],
    "added_time": "2026-01-03 11:23:02"
  },
  {
    "source_file": "poet.tang.19000.json",
    "title": "廣慶寺",
    "author": "李翱",
    "paragraphs": [
      "傳者不足信，見景勝如聞。",
      "一水遠赴海，兩山高入雲。",
      "魚龍晴自戲，猿狖晚成羣。",
      "醉酒斜陽下，離心草自薰。"
    ],
    "added_time": "2026-01-03 11:23:35"
  },
  {
    "source_file": "poet.song.98000.json",
    "title": "邵文伯得玉蘭於昭亭持以見遺因求詩爲作長句",
    "author": "李彌遜",
    "paragraphs": [
      "羲和呼龍曉耕烟，斗挹沆瀣膏瓊田。",
      "青女剪刻了不睡，瑤草競秀爭春妍。",
      "凝冰作膚露作臉，蕙花蘭幹香蘅荃。",
      "仙人掌中太華小，上有玉井開叢蓮。",
      "雲璈舞鳯醉妃子，遺簪亂插春風前。",
      "蓂莢花含月皎皎，琪樹弄影霜鮮鮮。",
      "清氛皓態難比並，世上草木誰能肩。",
      "虞師老圃眼未識，名字不着三墳編。",
      "山翁何從得此種，一日萬口人爭傳。",
      "我慚形穢敢居側，熟視眩轉心茫然。",
      "搖聞嗇夫訪奇秀，忍使抱恨蓬蒿邉。",
      "天衢五城白銀闕，複道小苑通如纒。",
      "何人移植備採撥，珊瑚碧樹根株連。",
      "重瞳一顧雨露偏，薰爲叶氣被八埏。",
      "家家擊壌歌豐年，不但洗我沉疴痊。"
    ],
    "added_time": "2026-01-03 11:23:55"
  },
  {
    "source_file": "poet.song.98000.json",
    "title": "將至徽川道中作",
    "author": "李彌遜",
    "paragraphs": [
      "平生愛山老山間，行山怕盡去復還。",
      "兹遊深入衆山囿，一日看盡平生山。",
      "頗聞黄山最奇秀，紫翠六六堆孱顔。",
      "端如啖蔗及佳境，快意不復嘲天慳。",
      "我生目力固有限，應接不暇愁躋扳。",
      "要令胸次洞表裏，掃盡礧塊羅烟鬟。"
    ],
    "added_time": "2026-01-03 11:23:55"
  },
  {
    "source_file": "poet.song.98000.json",
    "title": "黄山在歙郡之北雄麗傑出可與嵩少爭衡世傳黄帝與浮丘容成公鍊丹其下功成仙去南有紫陽蓊欎相望唐景雲中仙人許宣平舊隱也伯氏來倅之始鋤荒聚礫爲臺數仞揖二山之秀既成予自宣來乘髙四顧飄然有凌雲意思電旌風馭朝夕往來其間作歌以招之云",
    "author": "李彌遜",
    "paragraphs": [
      "髯龍飛空去雲急，雨翁蹋雲挽龍入。",
      "猩啼鶴怨凝春愁，三十六峰黛鬟濕。",
      "紫陽照空天夜明，棲烟採玉唐宣平。",
      "碧桃自熟人自遠，千秋月露含凄清。",
      "璜臺十成架蘭芷，花風吹樓蔓香起。",
      "青霓叩閽帝下遊，挹斗扳箕荐瓊醴。",
      "南山北山朝莫青，雲關岫幌開鱗鱗，衆真胡爲駕凌冥。",
      "寄言流星盍歸只，宰官自是騎鯨李。"
    ],
    "added_time": "2026-01-03 11:23:55"
  },
  {
    "source_file": "poet.song.98000.json",
    "title": "夏日邀客飲月下偶作",
    "author": "李彌遜",
    "paragraphs": [
      "晴空倒挂秋江平，仙人攜盤上青冥。",
      "珊瑚無根倚霄漢，影落夜水魚龍驚。",
      "流金焦土天六月，腹欲生茵頭生蝇。",
      "恍然坐我風露下，濯以三峽吞層冰。",
      "稍收瓜李入飣餖，凍酎照盌玻璃明。",
      "吳歈始作蛙蝇閙，巴管一洗鸞鳯清。",
      "孤光當天萬象出，斥去不御悲長檠。",
      "人生動如參與商，短鬚數挽驚飛霜。",
      "但願月明酒如江，與君急管催羽觴。",
      "酒酣拔劍起爲壽，劍光稜稜入牛斗，不放浮雲變蒼狗。"
    ],
    "added_time": "2026-01-03 11:23:55"
  },
  {
    "source_file": "poet.tang.44000.json",
    "title": "送人遊閩越",
    "author": "法振",
    "paragraphs": [
      "不須行借問，爲爾話閩中。",
      "海島陰晴日，江帆來去風。",
      "道游玄度宅，身寄朗陵公。",
      "此別何傷遠，如今關塞通。"
    ],
    "added_time": "2026-01-03 11:24:06"
  },
  {
    "source_file": "poet.song.81000.json",
    "title": "與惇立夜話有懷石林復用前韻",
    "author": "葉夢得",
    "paragraphs": [
      "有山不能歸，坐愧三十年。",
      "冠服豈不榮，狙猿强包纒。",
      "惟餘緇衣心，未敢忘賢賢。",
      "他日得吾子，匣藏駭龍泉。",
      "衰頽爲興起，此腸寧非天。",
      "羯胡玩兵久，亦悟終好旋。",
      "叩關復請吏，企頸志頗虔。",
      "休兵固有期，撫事猶涕漣。",
      "投懷幸傾瀉，知子非寒蟬。",
      "十日對榻語，夜窗了無眠。",
      "賈生侍宣室，趣席方招延。",
      "願上治安策，何者今當先。",
      "我行返故廬，趺坐看爐烟。",
      "功名會及時，佇子論燕然。"
    ],
    "added_time": "2026-01-03 11:24:07"
  },
  {
    "source_file": "poet.song.81000.json",
    "title": "用前韻送惇立",
    "author": "葉夢得",
    "paragraphs": [
      "畏作親友别，况復非中年。",
      "身如三眠蠶，已老翻自纒。",
      "朅来守江關，從事寧獨賢。",
      "經年兩大入，爟火通甘泉。",
      "石林豈壺中，亦自有一天。",
      "采薇敢言勤，誰與歌勞旋。",
      "上書苦哀祈，傾寫志已虔。",
      "坐懷北山巖，未見西溪漣。",
      "人言摶風鵬，不及翳葉蟬。",
      "共挽攜手客，可忘曲肱眠。",
      "首鼠信秃翁，胡爲尚遷延。",
      "子来幸暖熱，愧我一飯先。",
      "清詩似鳴玉，想見藍田煙。",
      "索去何乃遽，臨分重依然。"
    ],
    "added_time": "2026-01-03 11:24:07"
  },
  {
    "source_file": "poet.song.67000.json",
    "title": "橐籥歌",
    "author": "張繼先",
    "paragraphs": [
      "休言大道無爲作，須向房中明橐籥。",
      "過時不動片時閑，紫霧紅光亂灼灼。",
      "青龍喜，白虎惡，赤蛇纏定烏龜殻。",
      "縱然過得尾閭關，又被曹溪路隔著。",
      "兩條直上絜丹田，决言上有三清閣。",
      "閣下分明有玉池，內有長生不死藥。",
      "依時下手採將來，服了蓬萊受快樂。"
    ],
    "added_time": "2026-01-03 11:24:16"
  },
  {
    "source_file": "poet.song.67000.json",
    "title": "靖通庵歌",
    "author": "張繼先",
    "paragraphs": [
      "吾結草庵山之中，旁人笑我名靖通。",
      "都來方寸閑田地，大包世界同虛空。",
      "我庵非通亦非靖，玲瓏八面無形影。",
      "盈虛消息任天機，庵內主人都不省。",
      "有時風雪三冬天，山前盡日無人烟。",
      "頑空墨黑晝如夜，庵中光耀長周圓。",
      "有時風雷平地起，山沉江湧流雲氣。",
      "龍吟虎嘯萬形喧，庵內情緣無止起。",
      "環庵松竹連天青，冬不悴兮春不榮。",
      "人來謾笑庵居苦，徹骨貧來徹骨清。",
      "清貧生理十分好，翻憶朱門多餓殍。",
      "君能認得自家珠，終身豈羨他人寶。",
      "庵似身兮主似心，欲明庵主須參尋。",
      "馿胎馬腹河沙夢，那知鐵鑛藏精金。",
      "高著眼睛速下手，只今覓取無中有。",
      "言窮理絕妄緣空，無毛獅子撩天吼。",
      "庵前大厦皆蘧廬，知音有幾同庵居。",
      "若非捩斷縣崖手，誰解伊邊認得渠。",
      "閑中有樂無人識，靜處工夫閑裏得。",
      "自然妙用自然真，向上神仙皆此出。",
      "浮手短景甚悠悠，一切庵壞便須休。",
      "溥勸吾門諸學者，不昧此庵須早修。"
    ],
    "added_time": "2026-01-03 11:24:16"
  },
  {
    "source_file": "poet.tang.18000.json",
    "title": "和董庶中古散調詞贈尹果毅",
    "author": "劉禹錫",
    "paragraphs": [
      "昔聽東武吟，壯年心已悲。",
      "如何今濩落，聞君辛苦辭。",
      "言有窮巷士，弱齡頗尚奇。",
      "讀得玄女符，生當事邊時。",
      "借名遊俠窟，結客幽幷兒。",
      "往來長楸間，能帶雙鞬馳。",
      "崩騰天寶末，塵暗燕南垂。",
      "爟火入咸陽，詔徵神武師。",
      "是時占軍幕，插羽揚金羈。",
      "萬夫列轅門，觀射中戟支。",
      "誓當雪國讐，親愛從此辭。",
      "中宵倚長劒，起視蚩尤旗。",
      "介馬晨蕭蕭，陣雲竟天涯。",
      "陰風獵白草，旗槊光參差。",
      "勇氣貫中腸，視身忽如遺。",
      "生擒白馬將，虜騎不敢追。",
      "貴臣上戰功，名姓隨意移。",
      "終歲肌骨苦，他人印纍纍。",
      "謁者既清宮，諸侯各罷戲。",
      "上將賜甲第，門戟不可窺。",
      "眥血下沾襟，天高問無期。",
      "却尋故鄉路，孤影空相隨。",
      "行逢里中舊，撲遬昔所嗤。",
      "一言合侯王，腰佩黃金龜。",
      "問我何自苦，可憐真數奇。",
      "遲回顧徒御，得色懸雙眉。",
      "翻然悟世途，撫己昧所宜。",
      "田園已蕪沒，流浪江海湄。",
      "鷙禽毛翮摧，不見翔雲姿。",
      "衰容蔽逸氣，孑孑無人知。",
      "寂寞草玄徒，長吟下書帷。",
      "爲君發哀韻，若扣瑤林枝。",
      "有客識其真，潺湲涕交頤。",
      "飲爾一杯酒，陶然足自怡。"
    ],
    "added_time": "2026-01-03 11:25:22"
  },
  {
    "source_file": "poet.tang.18000.json",
    "title": "遊桃源一百韻",
    "author": "劉禹錫",
    "paragraphs": [
      "沅江清悠悠，連山鬱岑寂。",
      "回流抱絕巘，皎鏡含虛碧。",
      "昏旦遞明媚，煙嵐分委積。",
      "香蔓垂綠潭，暴龍照孤磧。",
      "淵明著前志，子驥思遠蹠。",
      "寂寂無何鄉，密爾天地隔。",
      "金行太元歲，漁者偶探賾。",
      "尋花得幽踪，窺洞穿闇隙。",
      "依微聞雞犬，豁達值阡陌。",
      "居人互將迎，笑語如平昔。",
      "廣樂雖交奏，海禽心不懌。",
      "揮手一來歸，故溪無處覓。",
      "綿綿五百載，市朝幾遷革。",
      "有路在壺中，無人知地脉。",
      "皇家感至道，聖祚自天錫。",
      "金闕傳本枝，玉函留寶曆。",
      "禁山開秘宇，復戶潔靈宅。",
      "蘂檢香氛氳，醮壇煙冪冪。",
      "我來塵外躅，瑩若朝星析。",
      "崖轉對翠屏，水窮留畫鷁。",
      "三休俯喬木，千級扳峭壁。",
      "旭日聞撞鐘，綵雲迎躡屐。",
      "遂登最高頂，縱目還楚澤。",
      "平湖見草青，遠岸連霞赤。",
      "幽尋如夢想，綿思屬空闃。",
      "夤緣且忘疲，耽玩近成癖。",
      "清猨伺曉發，瑤草凌寒坼。",
      "祥禽舞葱蘢，珠樹搖玓瓅。",
      "羽人顧我笑，勸我稅歸軛。",
      "霓裳何飄颻，童顏潔白皙。",
      "重巖是藩屏，馴鹿受羈靮。",
      "樓居彌清霄，蘿蔦成翠帟。",
      "仙翁遺竹杖，王母留桃核。",
      "姹女飛丹砂，青童護金液。",
      "寶氣浮鼎耳，神光生劒脊。",
      "虛無天樂來，僁窣鬼兵役。",
      "丹丘肅朝禮，玉札工紬繹。",
      "枕中淮南方，牀下阜鄉舄。",
      "明燈坐遙夜，幽籟聽淅瀝。",
      "因話近世仙，聳然心神惕。",
      "乃言瞿氏子，骨狀非凡格。",
      "往事黃先生，羣兒多侮劇。",
      "謷然不屑意，元氣貯肝膈。",
      "往往游不歸，洞中觀博弈。",
      "言高未易信，猶復加訶責。",
      "一旦前致辭，自云仙期迫。",
      "言師有道骨，前事常被謫。",
      "如今三山上，名字在真籍。",
      "悠然謝主人，後歲當來覿。",
      "言畢依庭樹，如煙去無跡。",
      "觀者皆失次，驚追紛絡繹。",
      "日暮山徑窮，松風自蕭槭。",
      "適逢脩蛇見，瞋目光激射。",
      "如嚴三清居，不使恣搜索。",
      "唯餘步綱勢，八趾在沙礫。",
      "至今東北隅，表以壇上石。",
      "列仙徒有名，世人非目擊。",
      "如何庭廡際，白日振飛翮。",
      "洞天豈幽遠，得道如咫尺。",
      "一氣無死生，三光自遷易。",
      "因思人間世，前路何狹窄。",
      "瞥然此生中，善祝期滿百。",
      "大方播羣類，秀氣肖翕闢。",
      "性靜本同和，物牽成阻厄。",
      "是非鬬方寸，葷血昏精魄。",
      "遂令多夭傷，猶喜見斑白。",
      "喧喧車馬馳，苒苒桑榆夕。",
      "共安緹繡榮，不悟泥途適。",
      "紛吾本孤賤，世業在逢掖。",
      "九流宗指歸，百氏旁捃摭。",
      "公卿偶慰薦，鄉曲繆推擇。",
      "居安白社貧，至傲玄纁辟。",
      "功名希自取，簪組俟揚歷。",
      "書府蚤懷鉛，射宮曾發的。",
      "起草香生帳，坐曹烏集柏。",
      "賜燕聆簫韶，侍祠閱琮璧。",
      "嘗聞履忠信，可以行蠻貊。",
      "自述希古心，忘恃干時畫。",
      "巧言忽成錦，苦志徒食蘗。",
      "平地生峰巒，深心有矛戟。",
      "層波一震盪，弱植忽淪溺。",
      "北渚弔靈均，長岑思亭伯。",
      "禍來昧幾兆，事去空歎息。",
      "塵累與時深，流年隨漏滴。",
      "才能疑木鴈，報施迷夷跖。",
      "楚奏縶鍾儀，商歌勞甯戚。",
      "稟生非懸解，對鏡方感激。",
      "自從嬰網羅，每事問龜策。",
      "王正降雷雨，環玦賜遷斥。",
      "倘伏夷平人，誓將依羽客。",
      "買山構精舍，領徒開講席。",
      "冀無身外憂，自有閑中益。",
      "道芽期日就，塵慮乃冰釋。",
      "且欲遺姓名，安能慕竹帛。",
      "長生尚學致，一溉豈虛擲。",
      "芝朮資糇糧，煙霞拂巾幘。",
      "黃石履看墮，洪崖肩可拍。",
      "聊復嗟蜉蝣，何煩哀虺蜴。",
      "青囊既深味，瓊葩亦屢摘。",
      "縱無西山資，猶免長戚戚。"
    ],
    "added_time": "2026-01-03 11:25:22"
  },
  {
    "source_file": "poet.song.52000.json",
    "title": "送慈義偁師遊嵩少",
    "author": "釋道潜",
    "paragraphs": [
      "道人家住錦溪頭，衣裓常含爽氣浮。",
      "偶踏塵埃經北闕，却尋雲水過西州。",
      "冰銷陰壑蘭芽動，柳岸長條春意柔。",
      "少室峰前無異路，莫將陳迹苦追求。"
    ],
    "added_time": "2026-01-03 11:26:02"
  },
  {
    "source_file": "poet.song.53000.json",
    "title": "題織錦璇璣圖  其一",
    "author": "孔平仲",
    "paragraphs": [
      "紅窗小泣低聲怨，永夕春寒斗帳空。",
      "中酒落花飛絮亂，曉鶑啼破夢匆匆。"
    ],
    "added_time": "2026-01-03 11:26:22"
  },
  {
    "source_file": "poet.song.89000.json",
    "title": "次韻王堯明喜雨古風",
    "author": "李綱",
    "paragraphs": [
      "神化茫茫端莫測，不雨踰時忽盈尺。",
      "誰云幽默志難通，一念周圓誠已格。",
      "井枯河竭欲飛塵，麥秀漸漸實半娠。",
      "翠虬潛伏杳無處，遺蝗出地方鱗鱗。",
      "觀音妙智悲慈主，爲灑楊枝作甘雨。",
      "應憐禱禬罄勤渠，致遣神人夢中語。",
      "雨暘之數雖有時，遲速亦可精神移。",
      "世間萬法盡心造，報若影響寧難期。",
      "不知今夕復何夕，千里風雲來陣墨。",
      "驅雷掣電雨建瓴，似赴前期初不忒。",
      "威神自在誰復如，噀酒投髗術已疏。",
      "有秋頗足慰民望，可喜更須煩史書。",
      "衣冠北渡連墻堵，旅食經時念終窶。",
      "已欣霖雨起蟠龍，更慶天兵擒猛虎。",
      "邇來世事不掛心，惟有憂國思猶深。",
      "安得年豐羣盗息，歸助擊壤堯民音。"
    ],
    "added_time": "2026-01-03 11:26:32"
  },
  {
    "source_file": "poet.song.75000.json",
    "title": "次韻胡民望小蟲墮耳",
    "author": "釋德洪",
    "paragraphs": [
      "先生素坦率，元日慵拜賀。",
      "獨從耶溪翁，掩門作清坐。",
      "一尊對喧譁，酒酣巾幘墮。",
      "忘形到挽鬚，困倒相枕卧。",
      "一蟲輙墮耳，忽覺風雨過。",
      "隆隆竟不已，亟起呼燈火。",
      "頗疑含沙流，射影陰中禍。",
      "蟲亦意墮井，咨嗟恨坎坷。",
      "豈曰無意出，欲出但未果。",
      "驚憂發清詩，怨語終婀娜。",
      "夫子英偉姿，奇韻出覊鎖。",
      "那知乘一醉，遭此微物挫。",
      "鬬螘真鬬牛，此事古亦夥。",
      "置之勿復疑，自可平物我。",
      "我詩無好句，聊復相唱和。",
      "恐亦有佳句，一笑千愁破。"
    ],
    "added_time": "2026-01-03 11:26:35"
  },
  {
    "source_file": "poet.song.75000.json",
    "title": "贈許邦基",
    "author": "釋德洪",
    "paragraphs": [
      "邦基今年方十九，美如濯濯春月柳。",
      "龍章鳳姿絕世無，金馬玉堂如故有。",
      "酒闌愛捉玉麈尾，玉色正同批誥手。",
      "高燒銀燭擁新粧，看君落筆龍蛇走。",
      "欲驅清景入秀句，萬象奔趨不敢後。",
      "人疑錦繡纒肺腸，不然筆端應有口。",
      "謫仙風流今復見，況亦彷彿外塵垢。",
      "但恐功名纒縛人，未放青山掛窗牖。"
    ],
    "added_time": "2026-01-03 11:26:35"
  },
  {
    "source_file": "poet.tang.19000.json",
    "title": "蜀綿州越王樓詩",
    "author": "樊宗師",
    "paragraphs": [
      "危樓倚天門，如𨶻星辰宮。",
      "榱薄龍虎怪，洄洄繞雷風。",
      "徂秋試登臨，大靄屯喬空。",
      "不見西北路，考懷益彫窮。",
      "石瀨薄濺濺，上山杳穹穹。",
      "昔人創爲逝，所適酡顏紅。",
      "今我茲之來，猶校成歲功。",
      "輟田植科畝，遊圃歌芳叢。",
      "地財無叢厚，人室安取豐。",
      "既乏富庶能，千萬慙文翁。"
    ],
    "added_time": "2026-01-03 11:26:35"
  },
  {
    "source_file": "poet.tang.36000.json",
    "title": "寄渭北徐從事",
    "author": "羅隱",
    "paragraphs": [
      "暖雲慵墮柳垂條，驄馬徐郎過渭橋。",
      "官秩舊參荀祕監，罇罍今伴霍嫖姚。",
      "科隨鵠箭頻曾中，禮向侯弓以重招。",
      "莫恨東風促行李，不多時節却歸朝。"
    ],
    "added_time": "2026-01-03 11:26:36"
  },
  {
    "source_file": "poet.tang.50000.json",
    "title": "庚子歲寓遊楊州贈崔荆四十韻",
    "author": "張祜",
    "paragraphs": [
      "窮賤正相仍，逢君又廣陵。",
      "坐愁身兀兀，行信脚騰騰。",
      "小巷朝歌滿，高樓夜吹凝。",
      "月明街廓路，星散市橋燈。",
      "鈍僕常羞使，贏驂半醉乘。",
      "酷遭狂客引，剛被俗人憎。",
      "睚眦寧宜慣，趦趄苟未能。",
      "坊期瑞芝宿，閣詢慶雲登。",
      "逈眺江千里，高臨塔九層。",
      "山嵐開碧罅，海日上紅稜。",
      "曲岸盤回出，飛欄斗峻凭。",
      "鷺鷥行淺草，龜殻上新菱。",
      "野霽崗形兀，林昏地氣蒸。",
      "春天聊共賞，夏日幾同瞢。",
      "自給勞方寸，官沽厭窄升。",
      "堅强心似石，險峭志如陵。",
      "悶極行挑耳，狂來起扼肱。",
      "腸風終作疹，肺病不爲徵。",
      "玉樹當巡打，香毬帶柏承。",
      "暗歸逃酒席，私語結鈎朋。",
      "僻性從他論，幽情且自矜。",
      "砌開紅艷槿，庭架綠陰藤。",
      "冷滑連心簟，輕疎着體繒。",
      "被裁新蜀錦，光砑小吳綾。",
      "久滯終何益，長貧也未應。",
      "莫輕垂耳驥，須看脫鱗鵬。",
      "善惡都鈐口，存亡只撫膺。",
      "楚才君漫倚，荆璞我虛憑。",
      "委順容如妾，幽迂論若僧。",
      "早知身足累，近信卜無徵。",
      "畫虎誠堪誚，雕蟲詎可稱。",
      "掃門蹤魏勃，開閣竚孫弘。",
      "勿易侵苗鼠，須防止棘蠅。",
      "足憂行夜露，心懼履春冰。",
      "旅望孤煙起，鄉愁遠水澄。",
      "每思人似玉，長願酒如澠。",
      "去國程無盡，離筵思不勝。",
      "感恩因病雀，逐物甚飢鷹。",
      "詎憶園蔬灌，唯希社肉秤。",
      "寃讎閑物在，知己大官薨。",
      "郄弟終須得，蘧非誓欲懲。",
      "看看重西去，從此又兢兢。"
    ],
    "added_time": "2026-01-03 11:27:20"
  },
  {
    "source_file": "poet.song.88000.json",
    "title": "弔陳相之侍郎",
    "author": "周紫芝",
    "paragraphs": [
      "疇昔相逢十載餘，已驚白雪鬢疏疏。",
      "長鳴本是空群馬，入社猶爲漏網魚。",
      "醉到湖邊誰共酒，别來江上苦無書。",
      "風流文采今何在，只有傾河淚滿裾。"
    ],
    "added_time": "2026-01-03 11:27:35"
  },
  {
    "source_file": "poet.song.88000.json",
    "title": "九道江中弔趙温叔",
    "author": "周紫芝",
    "paragraphs": [
      "昔飲江南酒，劉郎鬢未華。",
      "無依憐晚歲，死賊痛全家。",
      "夢隔泉臺久，魂歸故國賖。",
      "與誰山下路，同折凍梅花。"
    ],
    "added_time": "2026-01-03 11:27:35"
  },
  {
    "source_file": "poet.song.88000.json",
    "title": "大宋中興頌",
    "author": "周紫芝",
    "paragraphs": [
      "緬維聖宋，昔在中葉。",
      "四方多虞，萬里喋血。",
      "大臣持謀，興師肆伐。",
      "將臣持兵，日獻戎捷。",
      "皇帝曰吁，黷武無烈。",
      "糜我赤子，膏我斧鉞。",
      "孰與休師，一戟不折。",
      "因壘而降，舞干而悅。",
      "閉我玉關，歸師解甲。",
      "犂我春田，銷兵鑄鐡。",
      "使命交通，相望不絕。",
      "愛惜兩朝，前師聖說。",
      "昭陵之仁，嘉祐之業。",
      "念昔興師，堂陛卼臲。",
      "發言盈庭，更訿元薎。",
      "佩劍彼此，孰予孰決。",
      "廟謀一定，群議沮折。",
      "袖手何言，瞠目巻舌。",
      "草木蒼蒼，始有芽蘖。",
      "盡育恢胎，咸歸坱圠。",
      "灞上棘門，環衛拱列。",
      "罔敢擅師，始制君節。",
      "萬夫屬鞬，拜舞君闕。",
      "乃命叔孫，諏日綿蕝。",
      "蒐講闕遺，悉究悉設。",
      "皇帝孝思，上與天合。",
      "冀獲一真，如響必答。",
      "翠輿南旋，紅鸞秉翣。",
      "長樂鐘聞，皇情允愜。",
      "我歌思齊，輿情激越。",
      "皇帝之祀，咸秩罔缺。",
      "合祭於郊，爰胾繭栗。",
      "蒼璧前陳，大裘始挈。",
      "我歌思文，以告豐潔。",
      "大慶御朝，王春正月。",
      "禹會塗山，萬玉交戛。",
      "漢朝諸侯，圖籍是閲。",
      "兵戈澒洞，士氣銷讋。",
      "俎豆不陳，軍旅是急。",
      "大起廱泮，儒士鼓篋。",
      "韋带縞衣，駢冠累屧。",
      "論秀蒸髦，尾尾岌岌。",
      "農流於兵，病不生活。",
      "茫茫千塍，蒿藜是沒。",
      "皇帝慨然，親耕隴畷。",
      "耕根之車，飛檐䡾䡾。",
      "宣和之軌，明道之轍。",
      "聖心懇到，三推未輟。",
      "父老曰嘻，歸告我邑。",
      "俾爾秔稌，屯雲積雪。",
      "凡此大功，具載史牒。",
      "用告神明，以報夔契。",
      "帝坐法宫，禮備樂闋。",
      "獸舞鳯鳴，八音不奪。",
      "皇威所覃，雷動風發。",
      "南面垂衣，大壯帝室。",
      "曰臯曰雉，鼛鼔弗及。",
      "蒼龍之闕，上摩星日。",
      "萬目顧瞻，葱葱鬱鬱。",
      "澎澎海潮，吳會來集。",
      "天子萬年，風翔喜溢。",
      "孰磨蒼崖，孰秉史筆。",
      "天子曰都，是任良弼。",
      "聖有至言，維德之一。",
      "是用作歌，以告萬國。"
    ],
    "added_time": "2026-01-03 11:27:35"
  },
  {
    "source_file": "poet.song.88000.json",
    "title": "天申節樂語口號",
    "author": "周紫芝",
    "paragraphs": [
      "建章宫殿擁祥烟，遙望需雲錫御筵。",
      "上帝自應知舜孝，萬方宜共祝堯年。",
      "蒼龍闕轉曈曨日，瑞獸香聞咫尺天。",
      "湛露恩深何以報，願將虎拜答周宣。"
    ],
    "added_time": "2026-01-03 11:27:35"
  },
  {
    "source_file": "poet.song.88000.json",
    "title": "周朝議宣新第致語口號",
    "author": "周紫芝",
    "paragraphs": [
      "風光渾占一溪中，青谷新開甲第雄。",
      "凉榭切雲先得月，朱樓凌水欲横空。",
      "連甍萬瓦琉璃碧，照坐千鍾琥珀紅。",
      "要看仍雲乘駟馬，使君眉壽似喬松。"
    ],
    "added_time": "2026-01-03 11:27:35"
  },
  {
    "source_file": "poet.song.51000.json",
    "title": "和祖道渡江",
    "author": "彭汝礪",
    "paragraphs": [
      "歸上慈親酒一觴，吾榮不啻插麾幢。",
      "雨沾馬轡行春野，風滿舟檣泛曉航。",
      "江路好山隨步履，人家流水照軒窗。",
      "梅仙不怪多詩思，鶑語紛紛燕子雙。"
    ],
    "added_time": "2026-01-03 11:27:47"
  },
  {
    "source_file": "poet.song.75000.json",
    "title": "次韻寄吳家兄弟",
    "author": "釋德洪",
    "paragraphs": [
      "朱門連屬南昌郡，東湖褒賢拔高峻。",
      "西山卷簾入欄楯，富貴遮人不容進。",
      "我初見之不敢瞬，吳家諸郎特風韻。",
      "戲語嘲之終不愠，筆鋒落處風雷趁。",
      "冰華百番一揮盡，紅粧聚看眼波俊。",
      "一堂喧闐客懽甚，大厦吞風簷月近。",
      "君看渥洼本龍孕，俗馬那能著神駿。"
    ],
    "added_time": "2026-01-03 11:28:44"
  },
  {
    "source_file": "poet.song.64000.json",
    "title": "北原",
    "author": "張耒",
    "paragraphs": [
      "秋風日夜吹北原，秋蕪經霜不復繁。",
      "縈紆一逕漸可躡，步踏落葉披榛菅。",
      "蕭蕭九月草木變，獨有修竹猶禁寒。",
      "青紅野實不可辨，晚日照射霜榴殷。",
      "巉巉女几更清瘦，崖壁刻削無雲烟。",
      "潦收石出洛水好，靜夜側耳聲潺潺。",
      "原西古城有微路，禾黍離離荒野田。",
      "人家歲熟婦子樂，村巷日暖牛羊閒。",
      "登臨嗟我幸無事，况有美酒供開顔。",
      "射麋獵兔可卒歲，棄擲萬累休嗟歎。"
    ],
    "added_time": "2026-01-03 11:28:56"
  },
  {
    "source_file": "poet.song.64000.json",
    "title": "感春",
    "author": "張耒",
    "paragraphs": [
      "若若堂北桃，昨日花猶小。",
      "暖風遲景一日功，萬萼千葩爛相照。",
      "東風漾漾吹朝雨，朝日滿簷春鳥語。",
      "櫻桃得暖花意忙，接萼連枝間先吐。",
      "蘭芽出地長可握，小筍如簪堪薦箸。",
      "欣欣萬木誰使然，時來不肯居塵土。",
      "盛衰相感但如此，鏡中安得朱顔駐。",
      "古來百計無可奈，惟有飲者謀猶庶。",
      "乃知甚急莫如酒，有衣可典猶爲富。",
      "我今不樂欲何待，薄俸自給供朝暮。",
      "功名有命不可求，白髮無私誰得拒。",
      "從今酩酊勿復辭，棄置人間千萬慮。"
    ],
    "added_time": "2026-01-03 11:28:56"
  },
  {
    "source_file": "poet.song.64000.json",
    "title": "寄陳器之",
    "author": "張耒",
    "paragraphs": [
      "昨者見君纔頃刻，滿馬塵埃面黧黑。",
      "自言別家春欲闌，歸意如飛留不得。",
      "玉鞭揮折手成胝，一日到家馳四驛。",
      "今朝得書一何喜，酌酒烹雞稅征軛。",
      "自言山城無與樂，坐看飛花良可惜。",
      "手携婦子口吟詩，文字揮毫便千百。",
      "醉歌昌谷和我吟，錦囊舊句無顔色。",
      "憐君潦倒誰復省，場屋十年名烜赫。",
      "嗟我春來亦何事，飽食高眠度朝夕。",
      "簾前相對但有山，坐上清談更無客。",
      "逼眼花光羅綺眩，照人酒色瓊瑶白。",
      "風光似此寧可忍，酩酊高歌卧花側。",
      "平生結友事遨遊，未省流年守山僻。",
      "强歡獨飲豈所樂，舍此無謀慰愁寂。",
      "思君一笑何可得，王事有程身有役。",
      "堂南柳條爭著葉，繁李夭桃落如積。",
      "請看春物能有畿，坐見清和變炎赫。",
      "須期載酒對東風，及此殘花尚堪摘。"
    ],
    "added_time": "2026-01-03 11:28:56"
  },
  {
    "source_file": "poet.song.81000.json",
    "title": "徽宗皇帝挽歌詞五首  其五",
    "author": "葉夢得",
    "paragraphs": [
      "浴殿陪書詔，甘泉忝侍臣。",
      "虚傳遊帝所，不復從時巡。",
      "效死終何日，餘生漫此身。",
      "攀髯如已矣，揮涕灑江濵。"
    ],
    "added_time": "2026-01-03 11:29:54"
  },
  {
    "source_file": "poet.song.51000.json",
    "title": "春日",
    "author": "彭汝礪",
    "paragraphs": [
      "青春久雨郊原暗，白日新開錦繡明。",
      "苒苒碧絲垂柳樹，勻勻紅粉上花英。",
      "人生最貴逢辰樂，暇日終當載酒行。",
      "無爲草玄成寂寞，便輸風景屬流鶑。"
    ],
    "added_time": "2026-01-03 11:30:09"
  },
  {
    "source_file": "poet.song.53000.json",
    "title": "建茶一首",
    "author": "孔平仲",
    "paragraphs": [
      "建茶一杯午睡起，除渴蠲煩無此比。",
      "滿庭葉暗啼野鶑，平地雨足生春水。",
      "定心寧息守丹竈，執固養和歸赤子。",
      "破須速補勉旃修，危可求安灼然理。",
      "成事何論軒冕貴，收身早占雲泉美。",
      "開門納盜誤人多，閉關掃軌從今始。"
    ],
    "added_time": "2026-01-03 11:30:11"
  },
  {
    "source_file": "poet.tang.24000.json",
    "title": "喜楊六侍御同宿",
    "author": "白居易",
    "paragraphs": [
      "岸幘靜言明月夜，匡牀閑臥落花朝。",
      "二三月裏饒春睡，七八年來不早朝。",
      "濁水清塵難會合，高鵬低鷃各逍遙。",
      "眼看又上青雲去，更卜同衾一兩宵。"
    ],
    "added_time": "2026-01-03 11:30:14"
  },
  {
    "source_file": "poet.tang.3000.json",
    "title": "嵩山石淙侍宴應制",
    "author": "蘇味道",
    "paragraphs": [
      "琱輿藻衞擁千官，仙洞靈谿訪九丹。",
      "隱曖源花迷近路，參差嶺竹掃危壇。",
      "重崖對聳霞文駮，瀑水交飛雨氣寒。",
      "天洛宸襟有餘興，裴回周矖駐歸鑾。"
    ],
    "added_time": "2026-01-03 11:30:29"
  },
  {
    "source_file": "poet.tang.22000.json",
    "title": "舟行阻風寄李十一舍人",
    "author": "白居易",
    "paragraphs": [
      "扁舟厭泊煙波上，輕策閑尋浦嶼間。",
      "虎蹋青泥稠似印，風吹白浪大於山。",
      "且愁江郡何時到，敢望京都幾歲還。",
      "今日料君朝退後，迎寒新酎煖開顏。"
    ],
    "added_time": "2026-01-03 11:30:54"
  },
  {
    "source_file": "poet.tang.22000.json",
    "title": "歲晚旅望",
    "author": "白居易",
    "paragraphs": [
      "朝來暮去星霜換，陰慘陽舒氣序牽。",
      "萬物秋霜能壞色，四時冬日最凋年。",
      "煙波半露新沙地，鳥雀羣飛欲雪天。",
      "向晚蒼蒼南北望，窮陰旅思兩無邊。"
    ],
    "added_time": "2026-01-03 11:30:54"
  },
  {
    "source_file": "poet.song.58000.json",
    "title": "麻姑山詩 上葛仙壇",
    "author": "呂南公",
    "paragraphs": [
      "南峰枕崇坂，逕路荆榛稠。",
      "遺壇在其巔，名爲仙翁留。",
      "石角已剝泐，林芳自春秋。",
      "誰無骨中塵，來繼沖霄遊。"
    ],
    "added_time": "2026-01-03 11:30:56"
  },
  {
    "source_file": "poet.tang.35000.json",
    "title": "馮燕歌",
    "author": "司空圖",
    "paragraphs": [
      "魏中義士有馮燕，遊俠幽幷最少年。",
      "避讐偶作滑臺客，嘶風躍馬來翩翩。",
      "此時恰遇鶯花月，堤上軒車晝不絕。",
      "兩面高樓語笑聲，指點行人情暗結。",
      "擲果潘郎誰不慕，朱門別見紅妝露。",
      "故故推門掩不開，似教歐軋傳言語。",
      "馮生敲鐙袖籠鞭，半拂垂楊半惹煙。",
      "樹間春鳥知人意，的的心期暗與傳。",
      "傳道張嬰偏嗜酒，從此香閨爲我有。",
      "梁間客燕正相欺，屋上鳴鳩空自鬬。",
      "嬰歸醉臥非讐汝，豈知負過人懷懼。",
      "燕依戶扇欲潛逃，巾在枕傍指令取。",
      "誰言狼戾心能忍，待我情深情不隱。",
      "回身本謂取巾難，倒柄方知授霜刅。",
      "馮君撫劒即遲疑，自顧平生心不欺。",
      "爾能負彼必相負，假手他人復在誰。",
      "窗間紅豔猶可掬，熟視花鈿情不足。",
      "唯將大義斷胸襟，粉頸初迴如切玉。",
      "鳳皇釵碎各分飛，怨魄嬌魂何處追。",
      "凌波如喚遊金谷，羞彼[揶揄]淚滿衣。",
      "新人藏匿舊人起，白晝喧呼駭鄰里。",
      "誣執張嬰不自明，貴免生前遭考捶。",
      "官將赴市擁紅塵，掉臂人來擗看人。",
      "傳聲莫遣有冤濫，盜殺嬰家即我身。",
      "初聞僚吏翻疑歎，呵叱風狂詞不變。",
      "縲囚解縛猶自疑，疑是夢中方脫免。",
      "未死勸君莫浪言，臨危不顧始知難。",
      "已爲不平能割愛，更將身命救深冤。",
      "白馬賢侯賈相公，長懸金帛募才雄。",
      "拜章請贖馮燕罪，千古三河激義風。",
      "黃河東注無時歇，注盡波瀾名不滅。",
      "爲感詞人沈下賢，長歌更與分明說。",
      "此君精爽知猶在，長與人間留炯誡。",
      "鑄作金燕香作堆，焚香酬酒聽歌來。"
    ],
    "added_time": "2026-01-03 11:31:14"
  },
  {
    "source_file": "poet.song.67000.json",
    "title": "禱雨應時喜而聯句",
    "author": "張繼先",
    "paragraphs": [
      "何以慰黎民，山川朝出雲。",
      "精誠動天地，丹懇在詞文。",
      "南畝苗初槁，西郊雨已紛。",
      "林巒添鬰鬰，草木共欣欣。",
      "休怪芝田茂，其如羽服勤。",
      "穹蒼豈私曲，流俗足妖氛。",
      "途路塵埃息，軒窗暑氣分。",
      "豐年慰農叟，盛德謝吾君。",
      "枝潤驚林鳥，厨清絕楚蚊。",
      "上真何以報，惟把寶香焚。"
    ],
    "added_time": "2026-01-03 11:31:27"
  },
  {
    "source_file": "poet.tang.9000.json",
    "title": "送雲陽鄒儒立少府侍奉還京師",
    "author": "韋應物",
    "paragraphs": [
      "建中即藩守，天寶爲侍臣。",
      "歷觀兩都士，多閱諸侯人。",
      "鄒生乃後來，英俊亦罕倫。",
      "爲文頗瓌麗，稟度自貞醇。",
      "甲科推令名，延閣播芳塵。",
      "再命趨王畿，請告奉慈親。",
      "一鍾信榮祿，可以展歡欣。",
      "昆弟俱時秀，長衢當自伸。",
      "聊從郡閣暇，美此時景新。",
      "方將極娛宴，已復及離晨。",
      "省署慙再入，江海綿十春。",
      "今日閶門路，握手子歸秦。"
    ],
    "added_time": "2026-01-03 11:31:30"
  },
  {
    "source_file": "poet.song.98000.json",
    "title": "送鄒德久還鄉在福唐作",
    "author": "李彌遜",
    "paragraphs": [
      "長松瑟瑟搖悲風，方床冷枕鳴秋蛩。",
      "短衾客子起孤悶，平明歸思如春鴻。",
      "我家君家各陽羨，夢寐不聽閩山鐘。",
      "自從敵馬飲江水，去住彼此隨飛蓬。",
      "那知萬里一樽酒，碧雲落日聊春容。",
      "野林秋淨山更遠，樓殿突兀藏丹楓。",
      "銀鈎玉筯光照座，髙歌大笑聲摩空。",
      "長亭著鞭莫太早，愁色正在登臨中。",
      "一身四海會面少，况我與子俱成翁。",
      "徑須留作千日醉，坐看春風舒小紅。"
    ],
    "added_time": "2026-01-03 11:31:57"
  },
  {
    "source_file": "poet.song.75000.json",
    "title": "送元上人還桂陽建轉輪藏",
    "author": "釋德洪",
    "paragraphs": [
      "趙州飽叢林，懶墯亦慣便。",
      "起步作欠伸，藏經終一遍。",
      "投子猶可駭，手足未舒展。",
      "但於數字中，演出五千卷。",
      "兩翁古禪伯，措置令人羡。",
      "安知塵塵中，法輪常自轉。",
      "無數妙章句，函匭金碧昡。",
      "芥子瑠璃瓶，歷亂齊發現。",
      "頗怪老龍華，底事别營建。",
      "幻出諸鬼物，奇狀分百變。",
      "疾馳並推轂，過目等飛電。",
      "萬衆初錯愕，熟視生悲戀。",
      "譬如觀寫照，筆下出眉面。",
      "爭貴紙上容，活者反棄賤。",
      "乃知像教末，妙理蔽浮淺。",
      "要令齒髮輩，種性受熏煉。",
      "元禪今南歸，酬此夙所願。",
      "我作送行詩，敗墨磨破硯。",
      "詩成一大笑，相顧春風軟。",
      "會看出談笑，錯落照深殿。",
      "想見午梵清，隨喜時遶漩。"
    ],
    "added_time": "2026-01-03 11:32:06"
  },
  {
    "source_file": "poet.song.51000.json",
    "title": "病居寄程德林",
    "author": "彭汝礪",
    "paragraphs": [
      "槿花時態厭羈貧，誰恤天涯臥病身。",
      "千里有家歸未得，一心無頼恨長新。",
      "形容憔悴真衰漢，意氣蕭條似老人。",
      "恨乏酒樽將寂寞，獨憑詩句訴酸辛。"
    ],
    "added_time": "2026-01-03 11:32:25"
  },
  {
    "source_file": "poet.tang.19000.json",
    "title": "奉和李相公早朝於中書候傳點偶書所懷奉呈門下武相公中書鄭相公",
    "author": "呂溫",
    "paragraphs": [
      "禁門留騎吹，內省正衣冠。",
      "稍辨旂常色，尚聞鐘漏殘。",
      "九天鑪氣煖，六月玉聲寒。",
      "宿霧開霞觀，晨光泛露盤。",
      "致君期反樸，求友得如蘭。",
      "政自同歸理，言成共不刊。",
      "準繩臨百度，領袖映千宮。",
      "臥鼓流沙靜，飛航漲海安。",
      "盡規詶主意，偕賦代交歡。",
      "雅韻人間滿，多慙竊和難。"
    ],
    "added_time": "2026-01-03 11:32:28"
  },
  {
    "source_file": "poet.song.53000.json",
    "title": "風人一絕",
    "author": "孔平仲",
    "paragraphs": [
      "須煩玉手自操刀，便趁槐芽作冷淘。",
      "剩潑葱油抹羊肉，不嫌瀟洒愛蕭騷。"
    ],
    "added_time": "2026-01-03 11:33:26"
  },
  {
    "source_file": "poet.song.53000.json",
    "title": "戲承君  其一",
    "author": "孔平仲",
    "paragraphs": [
      "一自棋輸日望之，至今肅肅草生時。",
      "知君苦愛刀筆吏，使我長吟風雨詩。",
      "已共苞稂泉浸濕，更聽甫草馬鳴悲。",
      "子雲寂寞方無頼，想見馨香雜祭脂。"
    ],
    "added_time": "2026-01-03 11:33:26"
  },
  {
    "source_file": "poet.song.64000.json",
    "title": "長安仲春二首  其二",
    "author": "張耒",
    "paragraphs": [
      "長安花繁仲春月，北風倒山雨成雪。",
      "窮巷下里袴襦盡，老翁稚兒骨欲折。",
      "吾人諳事不復驚，以手扣額願天晴。",
      "夕陽纔升已復晦，積雲如山那肯退。"
    ],
    "added_time": "2026-01-03 11:33:29"
  },
  {
    "source_file": "poet.song.58000.json",
    "title": "麻姑山詩 殿後七星杉",
    "author": "呂南公",
    "paragraphs": [
      "巖巖寥陽殿，東有蔽牛杉。",
      "下無蘿薜拘，上有雲霧參。",
      "靈根不納老，秀色長如天。",
      "已據烟霞都，更带星斗銜。",
      "成名在圖籍，匠手安得芟。",
      "由來非自謀，時值本不凡。",
      "鸞鶴豈無侶，棲翔倚䰐鬖。",
      "詎知高古林，大用有所堪。"
    ],
    "added_time": "2026-01-03 11:33:51"
  },
  {
    "source_file": "poet.song.81000.json",
    "title": "虎丘",
    "author": "葉夢得",
    "paragraphs": [
      "虎丘之名歲二千，虎丘之丘何渺然。",
      "衆山爭高隱日月，笑此拳石埋平田。",
      "雖然培塿疑異物，劃開陰崖十丈懸。",
      "冢中有恨索遺指，亭上無語傳枯禪。",
      "偏是吳人愛山急，逐面分方誇憑立。",
      "屋承隋唐良穩稱，墨題熙豐尚新濕。",
      "松梢莫遣風雨橫，石盤自添苔蘚澀。",
      "春來春去吳人游，足繭層巓踣應泣。"
    ],
    "added_time": "2026-01-03 11:34:29"
  },
  {
    "source_file": "poet.song.98000.json",
    "title": "次韻似表弟卜居惠山間",
    "author": "李彌遜",
    "paragraphs": [
      "梁溪舊隱吾家紳，石苔猶鎖松間門。",
      "向來兄弟寄觴詠，日月轉轂相朝昏。",
      "自君之别各千里，萬金誰與通寒溫。",
      "棣華春遲風雨書，雁字月冷蒹葭村。",
      "似聞徑作買山計，歸夢已泊松江垠。",
      "吾衰久矣尚能飯，荷插豈憚終歲勤。",
      "獨無頃田占負郭，坐食病粟慚君恩。",
      "平生一壑志願畢，不求華屋装泉石。",
      "僧窗到處即爲家，柏子烟中聽鼻息。",
      "子今白髪頭尚希，未至閿鄉老王室。",
      "背山築室不必多，待我來鳴去前□。",
      "野蠶成繭真自纒，黄蜂作脾爲誰力。",
      "肱嘗三折飽更事，肯信謀身有長策。",
      "君不見子猷借居種竹聊自娯，有屋大奇無亦得。"
    ],
    "added_time": "2026-01-03 11:35:32"
  },
  {
    "source_file": "poet.tang.36000.json",
    "title": "東歸",
    "author": "羅隱",
    "paragraphs": [
      "仙桂高高似有神，貂裘敝盡取無因。",
      "難將白髮期公道，不覺丹枝屬別人。",
      "雙闕往來慙請謁，五湖歸後恥交親。",
      "盈盤紫蟹千巵酒，添得臨岐淚滿巾。"
    ],
    "added_time": "2026-01-03 11:35:37"
  },
  {
    "source_file": "poet.song.93000.json",
    "title": "侍先人遊石橋",
    "author": "沈晦",
    "paragraphs": [
      "一別台山四十年，石橋風景尚依然。",
      "慈顔不見身空老，感恨多如澗底泉。"
    ],
    "added_time": "2026-01-03 11:35:42"
  },
  {
    "source_file": "poet.song.93000.json",
    "title": "留題紫巖寺  其一",
    "author": "沈晦",
    "paragraphs": [
      "松嶺楓岡勢接連，梵宮危傍紫巖前。",
      "夜深鍾磬敲清月，日暮樓臺鎖淡煙。",
      "大抵登臨須有分，不因遷謫到無緣。",
      "一程已見佳山水，何憚東川路五千。"
    ],
    "added_time": "2026-01-03 11:35:42"
  },
  {
    "source_file": "poet.song.93000.json",
    "title": "留題紫巖寺  其二",
    "author": "沈晦",
    "paragraphs": [
      "爲愛溪山著意尋，因行每每便登臨。",
      "寒窗夜久陪僧話，一陣西風月滿林。"
    ],
    "added_time": "2026-01-03 11:35:42"
  },
  {
    "source_file": "poet.song.93000.json",
    "title": "句",
    "author": "沈晦",
    "paragraphs": [
      "五嶺炎蒸地，從來着逐臣。"
    ],
    "added_time": "2026-01-03 11:35:42"
  },
  {
    "source_file": "poet.song.93000.json",
    "title": "觀水磨牌文有省",
    "author": "釋法忠",
    "paragraphs": [
      "轉大法輪，目前包裹。",
      "更問如何，水推石磨。"
    ],
    "added_time": "2026-01-03 11:35:42"
  },
  {
    "source_file": "poet.song.48000.json",
    "title": "次子瞻夜字韵作中秋對月二篇一以贈王郎二以寄子瞻  其二",
    "author": "蘇轍",
    "paragraphs": [
      "十年秋月照相思，相從祇有彭門夜。",
      "露侵笳鼓思城闕，寒迫魚龍舞潭下。",
      "厭厭夜飲歡自足，落落襟懷向人瀉。",
      "秋深河來巨野溢，水乾樓起滕王亞。",
      "北海孔公雖好客，河內寇尹那得借。",
      "是非朝野忽紛紜，得喪芳菲一開謝。",
      "明月多情還入門，流水何知空繞舍。",
      "晨餐江市富鱣魴，夜宿山村足梨蔗。",
      "坐隅鵩鳥不須問，牆外蝮蛇猶足怕。",
      "婁公見唾行自乾，馮老尚多誰定駡。"
    ],
    "added_time": "2026-01-03 11:35:50"
  },
  {
    "source_file": "poet.song.67000.json",
    "title": "自京還始來龍變軒覓故年幽致閑成長句粗寫虛心",
    "author": "張繼先",
    "paragraphs": [
      "尋得故年香翠團，共將真賞倚闌干。",
      "幾隨白日飛仙變，半爲今朝寶黑乾。",
      "光冷未粘春物笑，影疏來趁月華看。",
      "江南秋景猶繁劇，頼此一襟風月寒。"
    ],
    "added_time": "2026-01-03 11:36:08"
  },
  {
    "source_file": "poet.tang.11000.json",
    "title": "奉贈蕭二十使君",
    "author": "杜甫",
    "paragraphs": [
      "惜在嚴公幕，俱爲蜀使臣。",
      "艱危參大府，前後間清塵。",
      "起草鳴先路，乘槎動要津。",
      "王鳧聊暫出，蕭雉只相馴。",
      "終始任安義，荒蕪孟母鄰。",
      "聯翩匍匐禮，意氣死生親。",
      "張老存家事，嵇康有故人。",
      "食恩慙鹵莽，鏤骨抱酸辛。",
      "巢許山林志，夔龍廊廟珍。",
      "鵬圖乃矯翼，熊軾且移輪。",
      "磊落衣冠地，蒼茫土木身。",
      "塤篪鳴自合，金石瑩逾新。",
      "重憶羅江外，同遊錦水濱。",
      "結歡隨過隙，懷舊益霑巾。",
      "曠絕含香舍，稽留伏枕辰。",
      "停驂雙闕早，迴雁五湖春。",
      "不達長卿病，從來原憲貧。",
      "監河受貸粟，一起轍中鱗。"
    ],
    "added_time": "2026-01-03 11:36:25"
  },
  {
    "source_file": "poet.song.53000.json",
    "title": "再作藥名詩一篇呈器之",
    "author": "孔平仲",
    "paragraphs": [
      "肥羊作臛香出厨，膏粱姜桂品味俱。",
      "夙開東閣戒諸客，千金騰踊沽酒壺。",
      "飛觥倒杓約不退，一卷百盞皆無餘。",
      "不須呼盧會六博，笙簧琴筑非真樂。",
      "蕭郎獨以酒娛賓，憐子心勤憎子虐。",
      "眼前覆花不容起，面赤復令須滿酌。",
      "更深閃閃燈焰消，照天燭黄蠟洒膏。",
      "欲逃人覺安敢去，飲水只欲吞波濤。",
      "青烟鬰鬰金鴨細，花上紅酥合香蒂。",
      "四垂銀箔不知寒，却勸金罌子同醉。",
      "久不見子眼空青，見子宛然猶舊情。",
      "敗船如簁寄江水，天陰夜半防風起。",
      "告歸急走城西角，如粉霜花衣上落。",
      "屢蒙大幅掃長篇，才薄何由繼高作。"
    ],
    "added_time": "2026-01-03 11:36:59"
  },
  {
    "source_file": "poet.tang.2000.json",
    "title": "驪山下逍遙公舊居游集",
    "author": "張九齡",
    "paragraphs": [
      "君子體清尚，歸處有兼資。",
      "雖然經濟日，無忘幽棲時。",
      "卜居舊何所，休澣嘗來茲。",
      "岑寂罕人至，幽深獲我思。",
      "松澗聆遺風，蘭林覽餘滋。",
      "往事誠已矣，道存猶可追。",
      "遺子後黃金，作歌先紫芝。",
      "明德有自來，奕世皆秉彝。",
      "豈與磻溪老，崛起周太師。",
      "我心希碩人，逮此問元龜。",
      "怊悵既懷遠，沈吟亦省私。",
      "已云寵祿過，況在華髮衰。",
      "軒蓋有迷復，丘壑無磷緇。",
      "感物重所懷，何但止足斯。"
    ],
    "added_time": "2026-01-03 11:37:33"
  },
  {
    "source_file": "poet.song.65000.json",
    "title": "晚春四首  其四",
    "author": "張耒",
    "paragraphs": [
      "荒畦零亂滿蕪菁，春事收功欲老成。",
      "鵲噪鳩鳴莫無頼，曉枝千囀有雛鶯。"
    ],
    "added_time": "2026-01-03 11:38:26"
  },
  {
    "source_file": "poet.song.91000.json",
    "title": "再和",
    "author": "張守",
    "paragraphs": [
      "六花照老眼，令我喜欲顛。",
      "頃刻萬株玉，巧趁春風前。",
      "佇立聽風謡，誦言使君賢。",
      "不事廚傳飾，皇化憂不宣。",
      "相見雖蒼顔，妙語加韶妍。",
      "小邦猶射鼠，安用彎黄肩。"
    ],
    "added_time": "2026-01-03 11:38:36"
  }
]