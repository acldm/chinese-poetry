[
  {
    "source_file": "poet.tang.28000.json",
    "title": "廣陵道中",
    "author": "許渾",
    "paragraphs": [
      "城勢已坡陀，城邊東逝波。",
      "綠桑非苑樹，青草是宮莎。",
      "山暝牛羊少，水寒鳧鴈多。",
      "因高一回首，還詠黍離歌。"
    ],
    "added_time": "2026-01-03 06:20:58"
  },
  {
    "source_file": "poet.tang.50000.json",
    "title": "九龍潭作",
    "author": "崔湜",
    "paragraphs": [
      "弱齡聞茲山，夢寐嘗所適。",
      "迨[□][一]此躋覽，（蔣云：「闕文應在『此』字下。",
      "」）依然是疇昔。",
      "結侶尋絕徑，周流觀奇迹。",
      "茲逢世所希，環令佨窮壁。",
      "（「令佨」，蔣、項皆校作「合抱」。",
      "項釋此句云：「謂九龍潭四面爲絕壁所環抱也。",
      "」）上有龍泉湧，百丈[□]潨射。",
      "伏溜至陰溝，盤渴沸嵌石。",
      "（「盤渴」，蔣、項皆校作「盤渦」。",
      "）逶迤環汀嶼，熠㷿洞金碧。",
      "（「熠㷿」，蔣、項皆校作「熠爚」。",
      "「洞」，項校作「洄」。",
      "）石蔓下離縷，雲蘿上綿冪。",
      "翫極不云厭，徘徊忽惡夕。",
      "清瀬飛絲篁，茂草代茵席。",
      "冷然聞鳳吹，（「冷然」，蔣、項皆校作「泠然。",
      "」）髣髴覯雲藉（際）[二]。",
      "（「雲藉」，蔣云「藉」爲「舄」字音近之借。",
      "舉《風俗通義》載王喬故事爲證。",
      "）顧音攜手人，誰爲挂冠客？（[一]句內脫一字，不知應在何處？茲依韻補於此。",
      "[二]俞云：「『雲藉』疑當作『雲籍』，仙籍之意。",
      "如改『際』字，失叶。",
      "」）。"
    ],
    "added_time": "2026-01-03 06:21:09"
  },
  {
    "source_file": "poet.song.57000.json",
    "title": "和范廉",
    "author": "黄庭堅",
    "paragraphs": [
      "一代功名醉，斯人尚獨醒。",
      "風霜寒慘淡，松柏後凋零。",
      "歲晚虛前席，天涯作使星。",
      "百城同緩带，列校聽橫經。",
      "汲直非刀筆，山翁識寧馨。",
      "愁思理前語，祠下柳陰庭。"
    ],
    "added_time": "2026-01-03 06:21:15"
  },
  {
    "source_file": "poet.song.90000.json",
    "title": "聞山東盜所謂丁一箭者擁數萬衆臨江破黄州官吏皆保武昌江湖間騷然未知備禦之策感而賦詩",
    "author": "李綱",
    "paragraphs": [
      "時危貴權謀，盜賊本王臣。",
      "招徠駕馭之，自足張吾軍。",
      "蠭蠆固有毒，犀象亦可馴。",
      "恩威儻得所，摩拊還其淳。",
      "光武制銅馬，曹公用黄巾。",
      "資其戰大敵，且以蘇良民。",
      "去年議招撫，乃以此義陳。",
      "置司未閲月，來者如屯雲。",
      "奈何力沮罷，坐使復紛紛。",
      "傳聞中原寇，鐵馬動成羣。",
      "虎兕出於柙，玉石同其焚。",
      "京輔困抄掠，遂及江湖濱。",
      "東南久平定，郡縣無城闉。",
      "天塹非不險，誰與守要津。",
      "古來重鎮地，控扼非其人。",
      "小敵已震懼，大者當何云。",
      "人謀自回遹，天意詎不仁。",
      "安得迴陽輝，一令四海春。"
    ],
    "added_time": "2026-01-03 06:21:16"
  },
  {
    "source_file": "poet.tang.51000.json",
    "title": "化城寺",
    "author": "羅鄴",
    "paragraphs": [
      "慶雲生處梵王宮，躡磴攀蘿一徑通。",
      "金殿忽開青嶂裏，天人疑在白雲中。",
      "秋霄爽朗空潭月，暑氣蕭寥古柏風。",
      "況是慈悲清淨地，香煙像設固無窮。",
      "（《九華山志》八）。"
    ],
    "added_time": "2026-01-03 06:21:45"
  },
  {
    "source_file": "poet.tang.51000.json",
    "title": "謝友人惠箋紙幷筆",
    "author": "周朴",
    "paragraphs": [
      "范陽從事獨相憐，見惠霜毫與彩箋。",
      "三副緊纏秋月兔，五般方翦蜀江煙。",
      "宵徵覺有文通夢，日習慚無子諒篇。",
      "欲着不將兩處用，歸山閑向墨池前。",
      "（蘇易簡《文房四譜》四《紙譜》）。"
    ],
    "added_time": "2026-01-03 06:21:45"
  },
  {
    "source_file": "poet.song.69000.json",
    "title": "送榮子邕宰新鄭",
    "author": "鄒浩",
    "paragraphs": [
      "子淵陋巷居，子真巖下耕。",
      "窮約一如此，不妨道自行。",
      "矧君有民社，南面恩光榮。",
      "問學□經濟，豈不慰高情。",
      "爾來幾薫風，許洛猶聲名。",
      "還将模範心，農桑厚羣生。",
      "行矣輿人歌，國僑相弟兄。"
    ],
    "added_time": "2026-01-03 06:22:01"
  },
  {
    "source_file": "poet.song.70000.json",
    "title": "江道中",
    "author": "李新",
    "paragraphs": [
      "項沒黄茆疑虎蹲，風搖脱木本浮雲。",
      "忘機沙溆雙鶬遠，小景人家一水分。",
      "野寺鐘聲昏後寂，寒衣砧子夜深聞。",
      "山中悅老無亭榭，白酒長新橡栗肥。"
    ],
    "added_time": "2026-01-03 06:22:09"
  },
  {
    "source_file": "poet.tang.21000.json",
    "title": "樂府古題序 織婦詞",
    "author": "元稹",
    "paragraphs": [
      "織夫何太忙，蠶經三臥行欲老。",
      "蠶神女聖早成絲，今年絲稅抽徵早。",
      "早徵非是官人惡，去歲官家事戎索。",
      "征人戰苦束刀瘡，主將勳高換羅幕。",
      "繅絲織帛猶努力，變緝撩機苦難織。",
      "東家頭白雙女兒，爲解挑紋嫁不得。",
      "檐前嫋嫋游絲上，上有蜘蛛巧來往。",
      "羨他蟲豸解緣天，能向虛空織羅網。"
    ],
    "added_time": "2026-01-03 06:22:33"
  },
  {
    "source_file": "poet.tang.17000.json",
    "title": "傍水閑行",
    "author": "裴度",
    "paragraphs": [
      "閑餘何處覺身輕，暫脫朝衣傍水行。",
      "鷗鳥亦知人意靜，故來相近不相驚。"
    ],
    "added_time": "2026-01-03 06:22:33"
  },
  {
    "source_file": "poet.tang.17000.json",
    "title": "句",
    "author": "裴度",
    "paragraphs": [
      "兩人同日事征西，今日君先奉紫泥。",
      "待平賊壘報天子，莫指仙山示武夫。",
      "野人不識中書令，喚作陶家與謝家。",
      "君若有心求逸足，我還留意在名姝。"
    ],
    "added_time": "2026-01-03 06:22:33"
  },
  {
    "source_file": "poet.tang.17000.json",
    "title": "元和聖德詩",
    "author": "韓愈",
    "paragraphs": [
      "皇帝即阼，物無違拒。",
      "曰暘而暘，曰雨而雨。",
      "維是元年，有盜在夏。",
      "欲覆其州，以踵近武。",
      "皇帝曰嘻，豈不在我。",
      "負鄙爲艱，縱則不可。",
      "出師征之，其衆十旅。",
      "軍其城下，告以福禍。",
      "腹敗枝披，不敢保聚。",
      "擲首陴外，降旛夜豎。",
      "疆外之險，莫過蜀土。",
      "韋臯去鎮，劉闢守後。",
      "血人於牙，不肯吐口。",
      "開庫啗士，曰隨所取。",
      "汝張汝弓，汝鼓汝鼓。",
      "汝爲表書，求我帥汝。",
      "事始上聞，在列咸怒。",
      "皇帝曰然，嗟遠士女。",
      "苟附而安，則且付與。",
      "讀命於庭，出節少府。",
      "朝發京師，夕至其部。",
      "闢喜謂黨，汝振而伍。",
      "蜀可全有，此不當受。",
      "萬牛臠炙，萬甕行酒。",
      "以錦纏股，以紅帕首。",
      "有恇其兇，有餌其誘。",
      "其出穰穰，隊以萬數。",
      "遂劫東川，遂據城阻。",
      "皇帝曰嗟，其又可許。",
      "爰命崇文，分卒禁禦。",
      "有安其驅，無暴我野。",
      "日行三十，徐壁其右。",
      "闢黨聚謀，鹿頭是守。",
      "崇文奉詔，進退規矩。",
      "戰不貪殺，擒不濫數。",
      "四方節度，整兵頓馬。",
      "上章請討，俟命起坐。",
      "皇帝曰嘻，無汝煩苦。",
      "荆幷洎梁，在國門戶。",
      "出師三千，各選爾醜。",
      "四軍齊作，殷其如阜。",
      "或拔其角，或脫其距。",
      "長驅洋洋，無有齟齬。",
      "八月壬午，闢棄城走。",
      "載妻與妾，包裹稚乳。",
      "是日崇文，入處其宇。",
      "分散逐捕，搜原剔藪。",
      "闢窮見窘，無地自處。",
      "俯視大江，不見洲渚。",
      "遂自顛倒，若杵投臼。",
      "取之江中，枷脰械手。",
      "婦女纍纍，啼哭拜叩。",
      "來獻闕下，以告廟社。",
      "周示城市，咸使觀覩。",
      "解脫攣索，夾以砧斧。",
      "婉婉弱子，赤立傴僂。",
      "牽頭曳足，先斷腰膂。",
      "次及其徒，體骸撐拄。",
      "末乃取闢，駭汗如寫。",
      "揮刀紛紜，爭刌膾脯。",
      "優賞將吏，扶珪綴組。",
      "帛堆其家，粟塞其庾。",
      "哀憐陣沒，廩給孤寡。",
      "贈官封墓，周帀宏溥。",
      "經戰伐地，寬免租簿。",
      "施令酬功，急疾如火。",
      "天地中間，莫不順序。",
      "幽恒青魏，東盡海浦。",
      "南至徐蔡，區外雜虜。",
      "怛威赧德，踧踖蹈舞。",
      "掉棄兵革，私習簋簠。",
      "來請來覲，十百其耦。",
      "皇帝曰吁，伯父叔舅。",
      "各安爾位，訓厥甿畮。",
      "正月元日，初見宗祖。",
      "躬執百禮，登降拜俯。",
      "薦於新宮，視瞻梁梠。",
      "慼見容色，淚落入俎。",
      "侍祠之臣，助我惻楚。",
      "乃以上辛，於郊用牡。",
      "除於國南，鱗筍毛簴。",
      "廬幕周施，開揭磊砢。",
      "獸盾騰挐，圓壇帖妥。",
      "天兵四羅，旂常婀娜。",
      "駕龍十二，魚魚雅雅。",
      "宵昇於丘，奠璧獻斝。",
      "衆樂驚作，轟豗融冶。",
      "紫焰噓呵，高靈下墮。",
      "羣星從坐，錯落侈哆。",
      "日君月妃，煥赫婐㛂。",
      "瀆鬼濛鴻，嶽祗嶪峩。",
      "飫沃羶薌，產祥降嘏。",
      "鳳皇應奏，舒翼自拊。",
      "赤麟黃龍，逶陀結糾。",
      "卿士庶人，黃童白叟。",
      "踴躍歡呀，失喜噎歐。",
      "乾清坤夷，境落褰舉。",
      "帝車回來，日正當午。",
      "幸丹鳳門，大赦天下。",
      "滌濯剗磢，磨滅瑕垢。",
      "續功臣嗣，拔賢任耉。",
      "孩養無告，仁滂施厚。",
      "皇帝神聖，通達今古。",
      "聽聰視明，一似堯禹。",
      "生知法式，動得理所。",
      "天錫皇帝，爲天下主。",
      "幷包畜養，無異細鉅。",
      "億載萬年，敢有違者。",
      "皇帝儉勤，盥濯陶瓦。",
      "斥遣浮華，好此綈紵。",
      "勅戒四方，侈則有咎。",
      "天錫皇帝，多麥與黍。",
      "無召水旱，耗於雀鼠。",
      "億載萬年，有富無窶。",
      "皇帝正直，別白善否。",
      "擅命而狂，既翦既去。",
      "盡逐羣姦，靡有遺侶。",
      "天錫皇帝，厖臣碩輔。",
      "博問遐觀，以置左右。",
      "億載萬年，無敢余侮。",
      "皇帝大孝，慈祥悌友。",
      "怡怡愉愉，奉太皇后。",
      "浹於族親，濡及九有。",
      "天錫皇帝，與天齊壽。",
      "登茲太平，無怠永久。",
      "億載萬年，爲父爲母。",
      "博士臣愈，職是訓詁。",
      "作爲歌詩，以配吉甫。"
    ],
    "added_time": "2026-01-03 06:22:33"
  },
  {
    "source_file": "poet.tang.17000.json",
    "title": "琴操十首",
    "author": "韓愈",
    "paragraphs": [
      "秋之水兮，其色幽幽。",
      "我將濟兮，不得其由。",
      "涉其淺兮，石齧我足。",
      "乘其深兮，龍入我舟。",
      "我濟而悔兮，將安歸尤。",
      "歸兮歸兮，無與石鬬兮，無應龍求。"
    ],
    "added_time": "2026-01-03 06:22:33"
  },
  {
    "source_file": "poet.tang.17000.json",
    "title": "琴操十首",
    "author": "韓愈",
    "paragraphs": [
      "蘭之猗猗，揚揚其香。",
      "不採而佩，於蘭何傷。",
      "今天之旋，其曷爲然。",
      "我行四方，以日以年。",
      "雪霜貿貿，薺麥之茂。",
      "子如不傷，我不爾覯。",
      "薺麥之茂，薺麥之有。",
      "君子之傷，君子之守。"
    ],
    "added_time": "2026-01-03 06:22:33"
  },
  {
    "source_file": "poet.song.80000.json",
    "title": "次九弟韻後篇戲奉世十一弟二首  其二",
    "author": "李彭",
    "paragraphs": [
      "莫學中郎将，休懷陰麗華。",
      "三餘遊竹素，兩部有鳴蛙。",
      "乃肻親龐老，多情過押衙。",
      "吾衰那復此，羡爾樂無涯。"
    ],
    "added_time": "2026-01-03 06:22:43"
  },
  {
    "source_file": "poet.song.47000.json",
    "title": "天官顓面正朝",
    "author": "孔文仲",
    "paragraphs": [
      "天官惟將相，位號著璇霄。",
      "所處皆顓面，攸司共正朝。",
      "極星安正宁，列宿儷羣僚。",
      "號令三光動，吹噓二氣調。",
      "何參方輔漢，稷契正裨堯。",
      "盛旦羣龍進，乾符已上昭。"
    ],
    "added_time": "2026-01-03 06:23:22"
  },
  {
    "source_file": "poet.song.96000.json",
    "title": "和伯氏寄周秀實",
    "author": "王洋",
    "paragraphs": [
      "相親即嘘濡，相忘即江湖。",
      "事理去取間，情分乃異區。",
      "周侯瑚璉器，晚乃擲道途。",
      "異書窺蔡叟，潛論發王符。",
      "夜諷恒至卯，朝飯或逾晡。",
      "置之轉徙流，奈此臭味殊。",
      "置之翰墨場，勇往無於菟。",
      "雖乏三寸舌，自保千金軀。",
      "山巔富蔬菜，渚牙長菰蒲。",
      "屈曲一徑寬，於焉寄其孥。",
      "非藥亦非餌，問君何歡娛。",
      "所樂麋鹿游，緇白初不渝。",
      "我於聞道新，齧肺方噬膚。",
      "喜翁新經過，已辦煮瓠壺。",
      "我有甑中塵，翁無竹裏廚。",
      "相見期一笑，良勝醉叫呼。",
      "水花正充容，小𣏾隨輕鳬。"
    ],
    "added_time": "2026-01-03 06:23:25"
  },
  {
    "source_file": "poet.song.78000.json",
    "title": "補之見和復次韻二首  其二",
    "author": "葛勝仲",
    "paragraphs": [
      "逸驥未遇虚王閑，鹽車垂耳猶間關。",
      "夢中一眄逢伯樂，遺以舊物戃恍間。",
      "斧柯山神護珍硯，採琢往往興雷電。",
      "欲求潛璞滿書簏，顧豈咄嗟便能辦。",
      "禱求苦用中牢祠，何如假卧輙得之。",
      "池塘句好有神助，文字格力何因衰。",
      "莫嗟筮仕困刀筆，聘材行即肩羣匹。",
      "速将妙語醉衰翁，鸂鶒飛灘知不日。"
    ],
    "added_time": "2026-01-03 06:23:30"
  },
  {
    "source_file": "poet.song.78000.json",
    "title": "從人求鰒魚",
    "author": "葛勝仲",
    "paragraphs": [
      "海邦邾莒固多品，此族稱珍乃其伯。",
      "瀋泉湘瀹付饔宰，薑桂煎調奉佳客。",
      "視書已覺明病眼，點酒偏能醒醉魄。",
      "君看憂憤不眠人，快啗取厭亦何擇。",
      "豈如吾曹飲文字，輿臺不復霑餘瀝。",
      "昔官餘杭飽下筯，兩載杯盤厭凡核。",
      "朅來瑕丘問鮭菜，樽俎遍索未云獲。",
      "願從褚公棄千萬，免使劉郎鞭二百。"
    ],
    "added_time": "2026-01-03 06:23:30"
  },
  {
    "source_file": "poet.tang.28000.json",
    "title": "送友人自荆襄歸江東",
    "author": "許渾",
    "paragraphs": [
      "商洛轉江濆，一杯聊送君。",
      "劒愁龍失伴，琴怨鶴離羣。",
      "楚驛枕秋水，湘帆凌暮雲。",
      "猿聲斷腸夜，應向雨中聞。"
    ],
    "added_time": "2026-01-03 06:23:33"
  },
  {
    "source_file": "poet.song.84000.json",
    "title": "送趙敏卿",
    "author": "王庭珪",
    "paragraphs": [
      "翩翩公子天麒麟，目光點漆傾坐人。",
      "萬里肯來尋逐客，夜夜讀書喧四鄰。",
      "君今先渡瀟湘水，我亦東歸聊復爾。",
      "明朝勑放巫山陽，拄杖行穿赤泥尾。"
    ],
    "added_time": "2026-01-03 06:24:14"
  },
  {
    "source_file": "poet.song.84000.json",
    "title": "題洪覺範方丈",
    "author": "王庭珪",
    "paragraphs": [
      "曲徑通禪房，闢戶得佳境。",
      "適從闤闠至，頓覺耳根静。",
      "古木含蕭森，寒梢發光景。",
      "墻圍數竿竹，中藏大千境。",
      "月從天上來，入林散清影。",
      "爐焚薫佛香，盌注浮雪茗。",
      "客散羣動息，兹焉發深省。"
    ],
    "added_time": "2026-01-03 06:24:14"
  },
  {
    "source_file": "poet.song.47000.json",
    "title": "落雁亭",
    "author": "張璪",
    "paragraphs": [
      "千古南譙炳地靈，穿雲雁塔自層層。",
      "殘煙落日荒墟上，父老相傳落雁亭。"
    ],
    "added_time": "2026-01-03 06:25:24"
  },
  {
    "source_file": "poet.tang.21000.json",
    "title": "樂府古題序 君莫非",
    "author": "元稹",
    "paragraphs": [
      "鳥不解走，獸不解飛。",
      "兩不相解，那得相譏。",
      "犬不飲露，蟬不噉肥。",
      "以蟬易犬，蟬死犬飢。",
      "燕在梁棟，鼠在階基。",
      "各自窠窟，人不能移。",
      "婦好鍼縷，夫讀書詩。",
      "男翁女嫁，卒不相知。",
      "懼聾摘耳，效痛嚬眉。",
      "我不非爾，爾無我非。"
    ],
    "added_time": "2026-01-03 06:25:30"
  },
  {
    "source_file": "poet.tang.45000.json",
    "title": "宿山寺寄李中丞洪",
    "author": "皎然",
    "paragraphs": [
      "偶來中峰宿，閑坐見真境。",
      "寂寂孤月心，亭亭圓泉影。",
      "□□□滿山，花落始知靜。",
      "從他半夜愁猨驚，不廢此心長杳冥。"
    ],
    "added_time": "2026-01-03 06:25:35"
  },
  {
    "source_file": "poet.tang.49000.json",
    "title": "蕃女怨 一",
    "author": "溫庭筠",
    "paragraphs": [
      "萬枝香雪開已遍，細雨雙燕。",
      "鈿蟬箏，金雀扇，畫梁相見。",
      "鴈門消息不歸來，又飛回。"
    ],
    "added_time": "2026-01-03 06:26:02"
  },
  {
    "source_file": "poet.tang.37000.json",
    "title": "四頂山",
    "author": "羅隱",
    "paragraphs": [
      "勝景天然別，精神入畫圖。",
      "一山分四頂，三面瞰平湖。",
      "過夏僧無熱，凌冬草不枯。",
      "遊人來至此，願剃髪和鬚。"
    ],
    "added_time": "2026-01-03 06:26:47"
  },
  {
    "source_file": "poet.song.78000.json",
    "title": "刁馬河上書事呈提舉張聖用",
    "author": "葛勝仲",
    "paragraphs": [
      "稻人掌稼存周書，蕩以溝洫蓄以瀦。",
      "爲田一夫顧尚爾，有大於此其亡諸。",
      "所以當時多善歲，黍稌高下無萊汙。",
      "史公引漳變舄鹵，鄭國注洛通廞淤。",
      "寂寞井地已不復，二子興利猶居居。",
      "常平新書出聖考，歲積羡入爲留儲。",
      "毫釐不以給公上，補助力役寬農夫。",
      "意謂舍此欲富國，不幾緣木求淵魚。",
      "猗歟吾皇始即阼，駿惠成憲追前摹。",
      "民田利病特經意，詔俾海縣交修予。",
      "芻言輿議滿青匭，論及刁馬尤勤渠。",
      "一勞暫費不足憚，要使長利相乘除。",
      "水衡銜命出護役，使節適野同伻圖。",
      "勸勤警惰詔賞罰，尺一徑下隨都俞。",
      "擇材分幹自不乏，猶如采芑從菑畬。",
      "薨薨畚插事疏鑿，坎坎鉦鼓催勤劬。",
      "伍符尺籍用兵法，保受圑結從州閭。",
      "施功塹中毎絕蚓，得肉道上時銜烏。",
      "河流廣深事股引，清波漲綠涵靈胥。",
      "勸農使者舊京兆，眉嫵曾畫閨房姝。",
      "魯邦都尉古循吏，謀視韓許直庸奴。",
      "經營土功費心畫，埤益王事成仙臞。",
      "清明不歸對花柳，獨冐埃壒馳軺車。",
      "香名巍巍鏤翠琰，績用藹藹飛皇都。",
      "横流不復灌旁郡，萬室按堵安田廬。",
      "陪京沃壤袤千里，旱乾水溢從今無。",
      "誰言釃渠百世利，政在起役三旬餘。",
      "荒功經始自勿亟，煩爾訖事歌驪駒。",
      "役夫雲翔指千萬，北返曹濮南青徐。",
      "願修厲禁比川澤，張官督察稱衡虞。"
    ],
    "added_time": "2026-01-03 06:27:03"
  },
  {
    "source_file": "poet.song.96000.json",
    "title": "和李希言仙山書事",
    "author": "王洋",
    "paragraphs": [
      "五年萍梗蹤，所向隨波流。",
      "請言初起時，皇輿向吳頭。",
      "觸目多變異，論心鮮朋儔。",
      "願借谷生筆，慚非奕者秋。",
      "憶昨元年中，紫墟拜松楸。",
      "搶攘逃賊庭，斂退勇自收。",
      "況知踳駮才，豈副英俊求。",
      "摧折縱俯仰，旋澁難調柔。",
      "放意山水間，恐合成窮捜。",
      "人事喜乖誤，奔茫赴南州。",
      "每緣身外交，不愜心事幽。",
      "有時塵壤際，獨羡滄海舟。",
      "平生欲往願，夢想從之遊。",
      "近者明詔寬，汰核真良謀。",
      "飛集任鳬雁，縱遣無半留。",
      "乃得陪髙人，一散百慮憂。",
      "艱難健兒貴，武爵輕公侯。",
      "吾徒合何如，甘分宜相投。",
      "況彼四士者，髙清懷遠邱。",
      "雍容秦中吟，激烈塞上謳。",
      "得失有如此，飄零晤良游。"
    ],
    "added_time": "2026-01-03 06:27:05"
  },
  {
    "source_file": "poet.song.90000.json",
    "title": "讀東坡和淵明貧士詩寄諸子姪云重九俯邇樽俎蕭然今余亦有此歎因次其韻將錄寄梁谿諸弟以發數千里一笑  其三",
    "author": "李綱",
    "paragraphs": [
      "何以寫我意，寄之朱絲琴。",
      "鍾期久已死，千古無知音。",
      "棄置不復彈，調家難繹尋。",
      "東籬採青蘂，濁酒聊孤斟。",
      "千駟所不顧，一斗誠可欽。",
      "陶然又復醉，誰識淵明心。"
    ],
    "added_time": "2026-01-03 06:27:05"
  },
  {
    "source_file": "poet.song.85000.json",
    "title": "梁道人借示丹經數册閱未遍輒告行歸其書贈之以詩二首  其一",
    "author": "王庭珪",
    "paragraphs": [
      "丹經汗損幾車牛，奥意難從紙上搜。",
      "相見纒腰無十萬，待看騎鶴上揚州。"
    ],
    "added_time": "2026-01-03 06:27:14"
  },
  {
    "source_file": "poet.song.60000.json",
    "title": "失題",
    "author": "華鎮",
    "paragraphs": [
      "蜂鬚萎蕤花脫萼，粉蝶流鶑何處著。",
      "暖融密卷玉爲椽，一點明星坐中落。",
      "猩唇血重鮫綃薄，百出寶蓮金鈿錯。",
      "蕙蘭不斷起長烟，餘香隨風度羅幕。",
      "天階漫激鳴籤響，壺中不夜春常若。",
      "何人天外引長繩，剛愁日下西山脚。"
    ],
    "added_time": "2026-01-03 06:27:18"
  },
  {
    "source_file": "poet.tang.28000.json",
    "title": "行次潼關題驛後軒",
    "author": "許渾",
    "paragraphs": [
      "飛閣極層臺，終南此路回。",
      "山形朝闕去，河勢抱關來。",
      "鴈過秋風急，蟬鳴宿霧開。",
      "平生無限意，驅馬任塵埃。"
    ],
    "added_time": "2026-01-03 06:27:25"
  },
  {
    "source_file": "poet.tang.22000.json",
    "title": "新樂府 上陽白髮人\t愍怨曠也",
    "author": "白居易",
    "paragraphs": [
      "上陽人，紅顏闇老白髮新。",
      "綠衣監使守宮門，一閉上陽多少春。",
      "玄宗末歲初選入，入時十六今六十。",
      "同時采擇百餘人，零落年深殘此身。",
      "憶昔吞悲別親族，扶入車中不教哭。",
      "皆云入內便承恩，臉似芙蓉胸似玉。",
      "未容君王得見面，已被楊妃遙側目。",
      "妬令潛配上陽宮，一生遂向空房宿。",
      "宿空房，秋夜長，夜長無寐天不明。",
      "耿耿殘燈背壁影，蕭蕭暗雨打窗聲。",
      "春日遲，日遲獨坐天難暮。",
      "宮鶯百囀愁厭聞，梁燕雙栖老休妬。",
      "鶯歸燕去長悄然，春往秋來不記年。",
      "唯向深宮望明月，東西四五百迴圓。",
      "今日宮中年最老，大家遙賜尚書號。",
      "小頭鞋履窄衣裳，青黛點眉眉細長。",
      "外人不見見應笑，天寶末年時世妝。",
      "上陽人，苦最多，少亦苦，老亦苦，少苦老苦兩如何？",
      "君不見昔時呂向美人賦，又不見今日上陽白髮歌。"
    ],
    "added_time": "2026-01-03 06:27:52"
  },
  {
    "source_file": "poet.song.70000.json",
    "title": "從辟瀘南道中曉征三首  其二",
    "author": "李新",
    "paragraphs": [
      "矍鑠從戎恃骨彊，舊衣襃愽詎堪裝。",
      "歲云暮矣家安在，月出皎兮山更長。",
      "錐子秃毛窮有分，碑顔沒字老何妨。",
      "憑君爲護痴兒女，白首相期樂未央。"
    ],
    "added_time": "2026-01-03 06:27:53"
  },
  {
    "source_file": "poet.tang.50000.json",
    "title": "君子有所思行",
    "author": "王無競",
    "paragraphs": [
      "北上登渭原，南下望咸陽。",
      "秦帝昔所據，按劍朝侯王。",
      "踐山𪟖（劃）郊郭，濬流固墉隍。",
      "左右羅將相，甲館臨康莊。",
      "曲臺連閣道，錦幕接洞房。",
      "荆國徵艷色，邯鄲選名倡。",
      "一彈入雲漢，再歌斷君腸。",
      "自矜青春日，王顏𢗞容光。",
      "（「王顏」，蔣、項皆云當作「玉顏」。",
      "「𢗞」，蔣云當作「恡」，惜也。",
      "原卷作「恡」。",
      "）安知綠苔滿，羅袖坐霑霜。",
      "聲侈遽衰歇，盛愛且離傷。",
      "豈唯毒身世，朝國亦淪亡。",
      "（「朝國」，項疑當作「邦國」。",
      "）物盈道先忌，（「物盈」，項云當作「惡盈」。",
      "）履謙宇允臧。",
      "獨有東陵子，種瓜青門旁。",
      "（[一]俞云：「『𢗞』乃『恡』之簡體，即『悋，吝』。",
      "」劉云：「當作『怯』。",
      "」）。"
    ],
    "added_time": "2026-01-03 06:29:24"
  },
  {
    "source_file": "poet.song.56000.json",
    "title": "寄傅君倚同年",
    "author": "黄庭堅",
    "paragraphs": [
      "有情清江水，東下投豫章。",
      "故人江上居，不寄書一行。",
      "相思對明月，談笑如清光。",
      "向風長歎息，孤雁起寒塘。",
      "傾寫鬰結懷，因之東南翔。",
      "姑氏有淑質，幽林蘭靜芳。",
      "願因奉箕帚，蘋藻羞烝嘗。",
      "念君方策名，要津邁騰驤。",
      "引車入里門，觀者塞路旁。",
      "雝雝求匹好，羔雁委潘楊。",
      "顧惟蓬茅陋，豈能屈東牀。",
      "眷言南鳴雁，七子伊在桑。",
      "幸緣一日雅，結好永不忘。"
    ],
    "added_time": "2026-01-03 06:30:50"
  },
  {
    "source_file": "poet.tang.32000.json",
    "title": "送人南遊",
    "author": "賈島",
    "paragraphs": [
      "此別天涯遠，孤舟泛海中。",
      "夜行常認火，帆去每因風。",
      "蠻國人多富，炎方語不同。",
      "鴈飛難度嶺，書信若爲通。"
    ],
    "added_time": "2026-01-03 06:30:50"
  },
  {
    "source_file": "poet.song.69000.json",
    "title": "次韻和知府歐陽叔弼學士禱雨武侯祠",
    "author": "鄒浩",
    "paragraphs": [
      "盲風日日吹塵土，謾說有年歌自古。",
      "紛紛機械空作勞，况乃象龍求致雨。",
      "黄堂學士極憂心，忍復賓前事懸堵。",
      "倘助豐穣能出雲，境內山川無不舉。",
      "丞相威靈凛一方，遠矚祠宮途可取。",
      "旌旗拂曉動長庚，彷彿飛雲趨兩府。",
      "精神洞達金石開，此意豫應神已睹。",
      "况公愛民如愛子，不以斯民供鼎俎。",
      "居士庵中常默然，田里人人自安處。",
      "他時刀劍倚市門，往往買牛耕草莽。",
      "心絕多岐禮義生，和氣氤氲見眉宇。",
      "惟天至聪下其耳，飽聽歡謠薦佳語。",
      "故宜神力導休祥，不待牲醪集軒廡。",
      "胡爲風旱久未寧，行矣斗柄将建午。",
      "豈煩瑞祝更殷勤，禱處由來似尼父。",
      "三分天下指掌間，頋此提封才一羽。",
      "沛爲甘澤定不難，溝澮縱横互吞吐。",
      "坐令百穀暗郊原，會見腰鐮分勤苦。",
      "儒宮釡魚端欲生，自笑年來遽如許。",
      "雖無高廩並坻京，猶得朝昏鳴食鼓。"
    ],
    "added_time": "2026-01-03 06:31:24"
  },
  {
    "source_file": "poet.tang.40000.json",
    "title": "陳情獻中丞",
    "author": "喻坦之",
    "paragraphs": [
      "孤拙竟何營，徒希折桂名。",
      "始終誰肯薦，得失自難明。",
      "貢乏雄文獻，歸無瘠土耕。",
      "滄江長發夢，紫陌久慙行。",
      "意縱求知切，才惟懼鑒精。",
      "五言非琢玉，十載看遷鶯。",
      "取進心甘鈍，傷嗟骨每驚。",
      "塵襟痕積淚，客鬢白新莖。",
      "顧盼身堪教，吹噓羽覺生。",
      "依門情轉切，荷德力須傾。",
      "獎善猶憐貢，垂恩必不輕。",
      "從茲便提挈，雲路自生榮。"
    ],
    "added_time": "2026-01-03 06:32:18"
  },
  {
    "source_file": "poet.song.90000.json",
    "title": "胡笳十八拍 第十五拍",
    "author": "李綱",
    "paragraphs": [
      "我生之後漢祀衰，經濟實藉英雄姿。",
      "遥拱北辰纒寇盗，杳杳南國多旌旗。",
      "傷心不忍問耆舊，垂老惡聞戰鼓悲。",
      "中夜起坐萬感集，誰家搗練風凄凄。"
    ],
    "added_time": "2026-01-03 06:32:24"
  },
  {
    "source_file": "poet.song.94000.json",
    "title": "煎茶",
    "author": "曾幾",
    "paragraphs": [
      "貧中有佳設，石鼎事煎烹。",
      "顧渚草芽白，惠山泉水清。",
      "酌多風可御，薫歇霧猶横。",
      "飲罷妻孥笑，枯腸百轉鳴。"
    ],
    "added_time": "2026-01-03 06:32:45"
  },
  {
    "source_file": "poet.song.84000.json",
    "title": "題王主簿逸老堂",
    "author": "王庭珪",
    "paragraphs": [
      "人生異趣各有托，年少何如老人樂。",
      "老來萬事不掛眼，樂處勿憂兒輩覺。",
      "疾雷破山吾不驚，亦賴天教閑處著。",
      "兩部池蛙當鼓吹，萬疊雲山作屏幕。",
      "此時真似地行仙，拍酒何須萬斛船。",
      "不愛白日昇青天，不愛腰纒十萬錢。",
      "但愛百年三萬六千日，日對芳樽聊自逸。",
      "明日花開花更好，定知不向愁中老。"
    ],
    "added_time": "2026-01-03 06:32:45"
  },
  {
    "source_file": "poet.tang.22000.json",
    "title": "新樂府 西涼伎\t刺封疆之臣也",
    "author": "白居易",
    "paragraphs": [
      "西涼伎，假面胡人假獅子。",
      "刻木爲頭絲作尾，金鍍眼睛銀帖齒。",
      "奮迅毛衣擺雙耳，如從流沙來萬里。",
      "紫髯深目兩胡兒，鼓舞跳梁前致辭。",
      "應似涼州未陷日，安西都護進來時。",
      "須臾云得新消息，安西路絕歸不得。",
      "泣向獅子涕雙垂，涼州陷沒知不知。",
      "獅子回頭向西望，哀吼一聲觀者悲。",
      "貞元邊將愛此曲，醉坐笑看看不足。",
      "娛賓犒士宴監軍，獅子胡兒長在目。",
      "有一征夫年七十，見弄涼州低面泣。",
      "泣罷斂手白將軍，主憂臣辱昔所聞。",
      "自從天寶兵戈起，犬戎日夜吞西鄙。",
      "涼州陷來四十年，河隴侵將七千里。",
      "平時安西萬里疆，今日邊防在鳳翔。",
      "緣邊空屯十萬卒，飽食溫衣閑過日。",
      "遺民腸斷在涼州，將卒相看無意收。",
      "天子每思長痛惜，將軍欲說合慙羞。",
      "奈何仍看西涼伎，取笑資歡無所媿。",
      "縱無智力未能收，忍取西涼弄爲戲。"
    ],
    "added_time": "2026-01-03 06:32:53"
  },
  {
    "source_file": "poet.song.69000.json",
    "title": "遊湘西道林寺用沈傳師韻",
    "author": "鄒浩",
    "paragraphs": [
      "賜還殊無功可論，放逐復向山前奔。",
      "道人眸子炯如故，邀我累日遊祗園。",
      "御書新閤插霄漢，祝融嚴拱世所尊。",
      "恍然身世脫塵垢，矯若鴻鵠辭籠樊。",
      "是時秋老雨脚斷，晴光萬里凌朝昏。",
      "北辰直下望天闕，紛紛郁郁卿雲屯。",
      "綵衣蘭膳奉顔色，想見協氣還閨門。",
      "鴈飛不到竟何許，日冀□□除瘢痕。",
      "四年之中兩到此，易搖難立憐孤根。",
      "方寸倐忽叢百感，湘源白鶴空盈樽。",
      "道人顧我亦無語，但指幡從風際翻。",
      "由來否泰反其類，况逢主聖同羲軒。",
      "而今而後戒覆轍，長記崇寧初紀元。"
    ],
    "added_time": "2026-01-03 06:33:55"
  },
  {
    "source_file": "poet.song.68000.json",
    "title": "郡齋戲句  其五",
    "author": "晁說之",
    "paragraphs": [
      "蕭條吏散如堪適，蕭灑詩成亦可娱。",
      "王謝異時同惠我，只慚筆力不能俱。"
    ],
    "added_time": "2026-01-03 06:33:56"
  },
  {
    "source_file": "poet.song.56000.json",
    "title": "次韵寄滑州舅氏",
    "author": "黄庭堅",
    "paragraphs": [
      "舫齋聞有小溪山，便是壺公謫處天。",
      "想聽瑣窗深夜雨，似看葉水上江船。",
      "瞻相白馬津亭路，寂寞雙鳬古縣前。",
      "舅氏知甥最疏嬾，折腰塵土解哀憐。"
    ],
    "added_time": "2026-01-03 06:34:07"
  },
  {
    "source_file": "poet.tang.48000.json",
    "title": "陰陽書語",
    "author": "不詳",
    "paragraphs": [
      "喬木先枯，衆子必孤。"
    ],
    "added_time": "2026-01-03 06:36:07"
  },
  {
    "source_file": "poet.tang.48000.json",
    "title": "本草采萍時日歌",
    "author": "不詳",
    "paragraphs": [
      "不在山，不在岸，采我之時七月半。",
      "選甚癱風與緩風，些小微風都不算。",
      "豆淋酒內下三丸，鐵幞頭上也出汗。"
    ],
    "added_time": "2026-01-03 06:36:07"
  },
  {
    "source_file": "poet.tang.48000.json",
    "title": "和劑方補骨脂丸方詩",
    "author": "不詳",
    "paragraphs": [
      "三年時節向邊隅，人信方知藥力殊。",
      "奪得春光來在手，青娥休笑白髭鬚。"
    ],
    "added_time": "2026-01-03 06:36:07"
  },
  {
    "source_file": "poet.tang.48000.json",
    "title": "李廷珪藏墨訣",
    "author": "不詳",
    "paragraphs": [
      "贈爾烏玉玦，泉清硏須潔。",
      "避暑懸葛囊，臨風度梅月。"
    ],
    "added_time": "2026-01-03 06:36:07"
  },
  {
    "source_file": "poet.tang.48000.json",
    "title": "蒙求",
    "author": "李瀚",
    "paragraphs": [
      "王戎簡要，裴楷清通。",
      "孔明臥龍，呂望非熊。",
      "楊震關西，丁寬易東。",
      "謝安高潔，王導公忠。",
      "匡衡鑿壁，孫敬閉戶。",
      "郅都蒼鷹，寧成乳虎。",
      "周嵩狼抗，梁冀跋扈。",
      "郗超䫇參，王珣短簿。",
      "伏波標柱，博望尋河。",
      "李陵初詩，田橫感歌。",
      "武仲不休，士衡患多。",
      "桓譚非讖，王商止訛。",
      "嵇呂命駕，程孔傾蓋。",
      "劇孟一敵，周處三害。",
      "胡廣補闕，袁安倚賴。",
      "黃霸政殊，梁習治最。",
      "墨子悲絲，楊朱泣岐。",
      "朱博烏集，蕭芝雉隨。",
      "杜后生齒，靈王出髭。",
      "賈誼忌鵩，莊周畏犧。",
      "燕昭築臺，鄭莊置驛。",
      "瓘靖二妙，岳湛連璧。",
      "郄詵一枝，戴馮重席。",
      "鄒陽長裾，王符逢掖。",
      "鳴鶴日下，士龍雲間。",
      "晉宣狼顧，漢祖龍顏。",
      "鮑靚記井，羊祜識環。",
      "仲容青雲，叔夜玉山。",
      "毛義捧檄，子路負米。",
      "江革忠孝，王覽友弟。",
      "蕭何定律，叔孫制禮。",
      "葛豐刺舉，息躬歷詆。",
      "管寧割席，和嶠專車。",
      "時苗留犢，羊續懸魚。",
      "樊噲排闥，辛毘引裾。",
      "孫楚漱石，郝隆曬書。",
      "枚臯詣闕，充國自贊。",
      "王衍風鑑，許劭月旦。",
      "賀循儒宗，孫綽才冠。",
      "太叔辨洽，摯仲辭翰。",
      "山濤識量，毛玠公方。",
      "袁盎却座，衛瓘撫牀。",
      "于公高門，曹參趣裝。",
      "庶女振風，鄒衍降霜。",
      "范丹生塵，晏嬰脫粟。",
      "詰汾興魏，鼈靈王蜀。",
      "不疑誣金，卞和泣玉。",
      "檀卿沐猴，謝尚鴝鵒。",
      "泰初日月，季野陽秋。",
      "荀陳德星，李郭仙舟。",
      "王忳繡被，張氏銅鉤。",
      "丁公遽戮，雍齒先侯。",
      "陳雷膠漆，范張雞黍。",
      "周侯山嶷，會稽霞舉。",
      "季布一諾，阮瞻三語。",
      "郭文游山，袁宏泊渚。",
      "黃琬對日，秦宓論天。",
      "孟軻養素，揚雄草玄。",
      "向秀聞笛，伯牙絕弦。",
      "郭槐自屈，南郡猶憐。",
      "魯恭馴雉，宋均去獸。",
      "廣客蛇影，殷師牛鬬。",
      "元禮模楷，季彥領袖。",
      "魯褒錢神，崔烈銅臭。",
      "梁竦廟食，趙溫雄飛。",
      "枚乘蒲輪，鄭均白衣。",
      "陵母伏劒，軻親斷機。",
      "齊后破環，謝女解圍。",
      "鑿齒尺牘，荀勗音律。",
      "胡威推縑，陸績懷橘。",
      "羅含吞鳥，江淹夢筆。",
      "李廞清貞，劉驎高率。",
      "蔣詡三徑，許由一瓢。",
      "楊僕移關，杜預建橋。",
      "壽王議鼎，杜林駮堯。",
      "西施捧心，孫壽折腰。",
      "靈輒扶輪，魏顆結草。",
      "逸少傾寫，平子絕倒。",
      "澹臺毀璧，子罕辭寶。",
      "東平爲善，司馬稱好。",
      "公超霧市，魯般雲梯。",
      "田單火牛，江逌爇雞。",
      "蔡裔殞盜，張遼止啼。",
      "陳平多轍，李廣成蹊。",
      "陳遵投轄，山簡倒載。",
      "淵客泣珠，交甫解佩。",
      "龔勝不屈，孫寶自劾。",
      "呂安題鳳，子猷訪戴。",
      "董宣彊項，翟璜直言。",
      "紀昌貫蝨，養由號猨。",
      "馮衍歸里，張昭塞門。",
      "蘇韶鬼靈，盧充幽婚。",
      "震畏四知，秉去三惑。",
      "柳下直道，叔敖陰德。",
      "張湯巧詆，杜周深刻。",
      "三王尹京，二鮑糾慝。",
      "孫康映雪，車胤聚螢。",
      "李充四部，井春五經。",
      "谷永筆札，顧愷丹青。",
      "戴逵破琴，謝敷應星。",
      "阮宣杖頭，畢卓甕下。",
      "文伯羞鼈，孟宗寄鮓。",
      "史丹青蒲，張湛白馬。",
      "隱之感鄰，王修輟社。",
      "阮放八雋，江臮四凶。",
      "華歆忤旨，陳羣蹙容。",
      "王濬懸刀，丁固生松。",
      "姜維膽斗，盧植音鐘。",
      "桓溫奇骨，鄧艾大志。",
      "楊修捷對，羅友默記。",
      "杜康造酒，蒼頡制字。",
      "樗里智囊，邊韶經笥。",
      "滕公佳城，王果石崖。",
      "買妻恥醮，澤室犯齋。",
      "馬后大練，孟光荆釵。",
      "顏叔秉燭，宋弘不諧。",
      "鄧通銅山，郭況金穴。",
      "秦彭攀轅，侯霸臥轍。",
      "淳于炙輠，彥國吐屑。",
      "太真玉臺，武子金埓。",
      "巫馬戴星，宓賤彈琴。",
      "郝廉留錢，雷義送金。",
      "逢萌挂冠，胡昭投簪。",
      "王喬雙鳧，華佗五禽。",
      "程邈隸書，史籀大篆。",
      "王承魚盜，丙吉牛喘。",
      "賈琮褰帷，郭賀露冕。",
      "馮媛當熊，班女辭輦。",
      "王充閱市，董生下帷。",
      "平叔傅粉，弘治凝脂。",
      "楊生黃雀，毛子白龜。",
      "宿瘤采桑，漆室憂葵。",
      "韋賢滿籯，夏侯拾芥。",
      "阮簡曠達，袁耽俊邁。",
      "蘇武持節，鄭衆不拜。",
      "郭巨將坑，董永自賣。",
      "仲連蹈海，范蠡泛湖。",
      "文寶緝柳，溫舒截蒲。",
      "伯道無兒，嵇紹不孤。",
      "綠珠墜樓，文君當壚。",
      "伊尹負鼎，甯戚叩角。",
      "趙壹坎壈，顏駟蹇剝。",
      "龔遂勸農，文翁興學。",
      "晏御揚揚，五鹿嶽嶽。",
      "蕭珠結綬，王貢彈冠。",
      "龐統展驥，仇覽栖鷹。",
      "葛亮顧廬，韓信升壇。",
      "王褒柏慘，閔損衣單。",
      "蒙恬製筆，蔡倫造紙。",
      "孔伋緼袍，祭遵布被。",
      "周公握髮，蔡邕倒屣。",
      "王敦傾室，紀瞻出妓。",
      "暴勝持斧，張綱埋輪。",
      "靈運曲笠，林宗折巾。",
      "屈原澤畔，漁父江濱。",
      "魏勃埽門，潘岳望塵。",
      "京房推律，翼奉觀性。",
      "甘寧奢侈，陸凱貴盛。",
      "干木富義，於陵辭聘。",
      "元凱傳癖，伯英草聖。",
      "馮異大樹，千秋小車。",
      "漂母進食，孫鍾設瓜。",
      "壺公謫天，薊訓歷家。",
      "劉玄刮席，晉惠聞蟆。",
      "伊籍一拜，酈生長揖。",
      "馬安四至，應璩三入。",
      "郭解借交，朱家脫急。",
      "虞延剋期，盛吉垂泣。",
      "豫讓吞炭，鉏麑觸槐。",
      "阮孚蠟屐，祖約好財。",
      "初平起石，左慈擲杯。",
      "武陵桃源，劉阮天台。",
      "王儉墜車，褚淵落水。",
      "季倫錦障，春申珠履。",
      "甄后出拜，劉楨平視。",
      "胡嬪爭摴，晉武傷指。",
      "石慶數馬，孔光溫樹。",
      "翟湯隱操，許詢勝具。",
      "優旃滑稽，落下曆數。",
      "曼容自免，子平畢娶。",
      "師曠清耳，離婁明目。",
      "仲文照鏡，臨江折軸。",
      "欒巴噀酒，偃師舞木。",
      "德潤傭書，君平賣卜。",
      "叔寶玉潤，彥輔冰清。",
      "衛后髮鬒，飛燕體輕。",
      "玄石沈湎，劉伶解酲。",
      "趙勝謝躄，楚莊絕纓。",
      "惡來多力，飛廉善走。",
      "趙孟疵面，田駢天口。",
      "張憑理窟，裴頠談藪。",
      "仲宣獨步，子建八斗。",
      "廣漢鉤距，弘羊心計。",
      "衛青拜幕，去病辭第。",
      "酈寄賣友，紀信詐帝。",
      "濟叔不癡，周兄無慧。",
      "虞卿擔簦，蘇章負笈。",
      "南風擲孕，商受斮涉。",
      "廣德從橋，君章拒獵。",
      "應奉五行，安世三篋。",
      "相如題柱，終軍棄繻。",
      "孫晨槀席，原憲桑樞。",
      "端木辭金，鍾離委珠。",
      "季札挂劒，徐穉致芻。",
      "朱雲折檻，申屠斷鞅。",
      "衛玠羊車，王恭鶴氅。",
      "管仲隨馬，蒼舒稱象。",
      "丁蘭刻木，伯瑜泣杖。",
      "陳逵豪爽，田方簡傲。",
      "黃向訪主，陳寔遺盜。",
      "龐儉鑿井，陰方祀竈。",
      "韓壽竊香，王濛市帽。",
      "句踐投醪，陸抗嘗藥。",
      "孔愉放龜，張顥墮鵲。",
      "田豫儉素，李恂清約。",
      "義縱攻剽，周陽暴虐。",
      "孟陽擲瓦，賈氏如臯。",
      "顏回簞瓢，仲蔚蓬蒿。",
      "糜竺收資，桓景登高。",
      "雷煥送劒，呂虔佩刀。",
      "老萊斑衣，黃香扇枕。",
      "王祥守奈，蔡順分椹。",
      "淮南食時，左思十稔。",
      "劉惔傾釀，孝伯痛飲。",
      "女媧補天，長房縮地。",
      "季珪士首，長孺國器。",
      "陸玩無人，賈詡非次。",
      "何晏神伏，郭奕心醉。",
      "常林帶經，高鳳漂麥。",
      "孟嘉落帽，庾凱墮幘。",
      "龍逢板出，張華台坼。",
      "董奉活燮，扁鵲起虢。",
      "寇恂借一，何武去思。",
      "韓子孤憤，梁鴻五噫。",
      "蔡琰辨琴，王粲覆棊。",
      "西門投巫，何謙焚祠。",
      "孟嘗還珠，劉昆反火。",
      "姜肱共被，孔融讓果。",
      "端康相代，亮陟隔坐。",
      "趙倫鶹怪，梁孝牛禍。",
      "桓典避馬，王尊叱馭。",
      "鼂錯峭直，趙禹廉倨。",
      "亮遺巾幗，備失匕箸。",
      "張翰適意，陶潛歸去。",
      "魏儲南館，漢相東閣。",
      "楚元置醴，陳蕃下榻。",
      "廣利泉湧，王霸冰合。",
      "孔融坐滿，鄭崇門雜。",
      "張堪折轅，周鎮漏船。",
      "郭伋竹馬，劉寬蒲鞭。",
      "許史侯盛，韋平相延。",
      "雍伯種玉，黃尋飛錢。",
      "王允千里，黃憲萬頃。",
      "虞𩦎才望，戴淵鋒穎。",
      "史魚黜殯，子囊城郢。",
      "戴封積薪，耿恭拜井。",
      "汲黯開倉，馮驩折券。",
      "齊景駟千，何曾食萬。",
      "顧榮錫炙，田文比飯。",
      "稚珪蛙鳴，彥倫鶴怨。",
      "廉頗負荆，須賈擢髮。",
      "孔翊絕書，申嘉私謁。",
      "淵明把菊，真長望月。",
      "子房取履，釋之結韤。",
      "郭丹約關，祖逖誓江。",
      "賈逵問事，許慎無雙。",
      "婁敬和親，白起坑降。",
      "蕭史鳳臺，宋宗雞窗。",
      "王陽囊衣，馬援薏苡。",
      "劉整交質，五倫十起。",
      "張敞畫眉，謝鯤折齒。",
      "盛彥感螬，姜詩躍鯉。",
      "宗資主諾，成瑨坐嘯。",
      "伯成辭耕，嚴陵去釣。",
      "董遇三餘，譙周獨笑。",
      "將閭仰天，王凌呼廟。",
      "二疏散金，陸賈分橐。",
      "慈明八龍，禰衡一鶚。",
      "不占隕車，子雲投閣。",
      "魏舒堂堂，周舍諤諤。",
      "無鹽如漆，姑射若冰。",
      "邾子投火，王思怒蠅。",
      "符朗皁白，易牙淄澠。",
      "周勃織薄，灌嬰販繒。",
      "馬良白眉，阮籍青眼。",
      "黥布開關，張良燒棧。",
      "陳遺飯感，陶侃酒限。",
      "楚昭萍實，束皙竹簡。",
      "曼倩三冬，陳思七步。",
      "劉寵一錢，廉范五袴。",
      "氾毓字孤，郗鑒吐哺。",
      "苟弟轉酷，嚴母埽墓。",
      "洪喬擲水，陳泰挂壁。",
      "王述忿狷，荀粲惑溺。",
      "宋女愈謹，敬姜猶績。",
      "鮑照篇翰，陳琳書檄。",
      "浩浩萬古，不可備甄。",
      "芟繁摭華，爾曹勉旃。"
    ],
    "added_time": "2026-01-03 06:36:07"
  },
  {
    "source_file": "poet.song.68000.json",
    "title": "次韻郭帥和楊使者張茶馬溪莊詩  其一",
    "author": "晁說之",
    "paragraphs": [
      "溪莊吟興浩如神，不似逄時富貴身。",
      "雲外黄羊眠竹影，月中赤鯉戲河濵。",
      "揚雄奇字情宜密，張令清談分自親。",
      "顧我婆娑徒悵望，柴車霜雪未堪巾。"
    ],
    "added_time": "2026-01-03 06:36:17"
  },
  {
    "source_file": "poet.song.68000.json",
    "title": "次韻郭帥和楊使者張茶馬溪莊詩  其二",
    "author": "晁說之",
    "paragraphs": [
      "才氣雄豪夙會神，暫勞旌斾遠勞身。",
      "使華燦爛高秦嶺，筆陣縱横落渭濵。",
      "音出瓊瑤疲諷誦，韜輕虎豹貴和親。",
      "何妨戲作蜂腰句，要看時宜折上巾。"
    ],
    "added_time": "2026-01-03 06:36:17"
  },
  {
    "source_file": "poet.song.84000.json",
    "title": "送劉熙載赴省試",
    "author": "王庭珪",
    "paragraphs": [
      "江南山欲窮，地與荆楚錯。",
      "君生於其間，秀氣鬰磅礴。",
      "文章變骫骳，聲名久渹硞。",
      "至於吐言談，風味亦不惡。",
      "如何生寒窘，詩書對藜藿。",
      "天網羅英材，搜獵徧叢薄。",
      "君材萬人敵，百鳥避一鶚。",
      "忽從布袖中，盈編出新作。",
      "奇怪驚我前，雷電雜風雹。",
      "行當試殿陛，宏文要追琢。",
      "同遊三數公，詞藝俱贍博。",
      "上方集多士，謀欲取京洛。",
      "徑須陳治安，端不談冗齪。",
      "致身青雲上，去天纔一握。",
      "早寄山中人，庶以慰寂寞。"
    ],
    "added_time": "2026-01-03 06:36:27"
  },
  {
    "source_file": "poet.song.95000.json",
    "title": "置酒簽廳觀荷徐判官攜家釀四首  其四",
    "author": "曾幾",
    "paragraphs": [
      "休看紅藥詠翻堦，極目荷花照酒杯。",
      "靜濯明妆何所待，風標公子遠飛來。"
    ],
    "added_time": "2026-01-03 06:37:07"
  },
  {
    "source_file": "poet.song.56000.json",
    "title": "次韵時進叔二十六韵",
    "author": "黄庭堅",
    "paragraphs": [
      "時子河上園，竹間開棟宇。",
      "大兒勝衣冠，小兒豐頰輔。",
      "嫁女與朱公，伏臘可稱舉。",
      "髮疏雖蒼浪，齒嚼未齟齬。",
      "雞棲牛羊下，各自有室處。",
      "四牆規摹小，易守若滕莒。",
      "舍前花木深，春物麗觀睹。",
      "舍後曲池蛙，齋堂風月苦。",
      "此豈不足歟，歎歲不我與。",
      "客宦孤雲耳，未知秦吳楚。",
      "向來千駟公，果媿一丘土。",
      "寧當損軒昂，聊欲效俯傴。",
      "時子听然笑，吾已悟倉鼠。",
      "少猶守章句，晚實愛農圃。",
      "鵲巢最知風，蟻穴識陰雨。",
      "世網事諳委，醉鄉俗淳古。",
      "坐忘兩家說，肉堅與腸腐。",
      "酒至即使傾，客來敢辭窶。",
      "時邀五柳陶，共過三徑詡。",
      "往在少年場，豪氣壓潁汝。",
      "借令今尚爾，真復難共語。",
      "稍知憐麴糵，漸解等灉濋。",
      "朋友半山阿，光陰共行旅。",
      "人故義當親，衣故義當補。",
      "飛鳬王令尹，期我向君所。",
      "君爲拂眠牀，淹留暮城阻。"
    ],
    "added_time": "2026-01-03 06:37:32"
  },
  {
    "source_file": "poet.song.78000.json",
    "title": "寄題伸仲芳美亭",
    "author": "葛勝仲",
    "paragraphs": [
      "漁舟一出桃源路，煙鎻雲埋迷舊處。",
      "那知九龍有仙村，漫山灼灼花無數。",
      "人言却老是此花，只今已似劉晨家。",
      "微風披拂飛紅雨，杲日照耀蒸紅霞。",
      "似聞花間新結宇，醉吟多是神仙侣。",
      "更求人面相映紅，我欲叩門求雪黍。"
    ],
    "added_time": "2026-01-03 06:37:34"
  },
  {
    "source_file": "poet.song.78000.json",
    "title": "圓復師将遊四明用道祖韻作詩贈行",
    "author": "葛勝仲",
    "paragraphs": [
      "禅宗不減宿一覺，文性還同照一遍。",
      "啞羊豈是一流人，漆瞳爛爛巖中電。",
      "機緣未遇閟金提，雲水光中挂衲衣。",
      "定回時起橐駞坐，秀句一吐胸中奇。",
      "過我郡齋那聽去，衮衮談玄侵日暮。",
      "西風吹面作新凉，騰装欲指鄞江路。",
      "一庵錢料山幽深，欲抛印綬聊招尋。",
      "倦遊歸來問無恙，東第飄然正角巾。"
    ],
    "added_time": "2026-01-03 06:37:34"
  },
  {
    "source_file": "poet.song.78000.json",
    "title": "招道祖簽判嘗暑酎辱示佳篇紀事輙依韻奉和且約再冰釀云",
    "author": "葛勝仲",
    "paragraphs": [
      "君不見兵火連年擾江漢，一介藎臣無斷斷。",
      "列城守将遁或降，那得捐軀顔與叚。",
      "鏖兵喋血八年間，西失平夏北折蘭。",
      "犇軍知是何雞狗，坐想飛将張與關。",
      "草莽臣謀未云獲，且復澆愁傾大白。",
      "平時徒有扇障塵，一笑未辨鬚纒帛。",
      "相邀聊共聖賢中，但愁燭跋鴟夷空。",
      "沉酣不畏輕出舌，驚懼懸知不入胸。",
      "午夜醉歸聞踏月，林影灘聲助清絕。",
      "糟兵好向水村營，壑谷正爲吾曹設。",
      "儒生嗜酒多有之，高陽酩酊無所缺。",
      "莫言酌我慎無多，休弹賀若唱回波，騰騰相送入無何。"
    ],
    "added_time": "2026-01-03 06:37:34"
  },
  {
    "source_file": "poet.song.68000.json",
    "title": "奉楊公近蒙答四六狀極爲精麗",
    "author": "晁說之",
    "paragraphs": [
      "博物張公適聖神，經營佐國不謀身。",
      "一槍採擷朝林下，八駿遨遊暮海濵。",
      "詩就秦州寧獨樂，政成周道要相親。",
      "敗軍汙衊誰哀念，敢謂勤渠問解巾。"
    ],
    "added_time": "2026-01-03 06:38:55"
  },
  {
    "source_file": "poet.tang.32000.json",
    "title": "張靜婉採蓮歌",
    "author": "溫庭筠",
    "paragraphs": [
      "蘭膏墜髮紅玉春，燕釵拖頸拋盤雲。",
      "城邊楊柳向嬌晚，門前溝水波粼粼。",
      "麒麟公子朝天客，珂馬璫璫度春陌。",
      "掌中無力舞衣輕，剪斷鮫綃破春碧。",
      "抱月飄煙一尺腰，麝臍龍髓憐嬌嬈。",
      "秋羅拂水碎光動，露重花多香不銷。",
      "鸂鶒交交塘水滿，綠芒如粟蓮莖短。",
      "一夜西風送雨來，粉痕零落愁紅淺。",
      "船頭折藕絲暗牽，藕根蓮子相留連。",
      "郎心似月月未缺，十五十六清光圓。"
    ],
    "added_time": "2026-01-03 06:40:01"
  },
  {
    "source_file": "poet.tang.32000.json",
    "title": "湘宮人歌",
    "author": "溫庭筠",
    "paragraphs": [
      "池塘芳草濕，夜半東風起。",
      "生綠畫羅屏，金壺貯春水。",
      "黃粉楚宮人，芳花玉刻鱗。",
      "娟娟照棊燭，不語兩含嚬。"
    ],
    "added_time": "2026-01-03 06:40:01"
  },
  {
    "source_file": "poet.song.60000.json",
    "title": "和光道元日書事二首  其一",
    "author": "華鎮",
    "paragraphs": [
      "蕪城池苑盡荒殘，春到長思競秀山。",
      "谷口風和鶑已出，天南日轉雁初還。",
      "千家簾幕峰巒上，百里笙歌水竹間。",
      "記得當年行樂事，韶光不放片時閒。"
    ],
    "added_time": "2026-01-03 06:40:29"
  },
  {
    "source_file": "poet.song.71000.json",
    "title": "贈奇松頭歌",
    "author": "釋文準",
    "paragraphs": [
      "種松道者道情孤，往箇茅庵事事無。",
      "屋內鋤頭三兩柄，煙熏一隻醋葫蘆。",
      "問渠禪，回首指山前。",
      "問渠道，戴箇篛笠去鋤艸。",
      "再三再四再問渠，拍手呵呵笑欲倒。",
      "卻言昔日老雲門，參見睦州陳長老。"
    ],
    "added_time": "2026-01-03 06:40:33"
  },
  {
    "source_file": "poet.song.69000.json",
    "title": "聞彦和過桂州  其一",
    "author": "鄒浩",
    "paragraphs": [
      "人臣難有己，况復顧其家。",
      "忘家以狥國，致主爲勛華。",
      "割愛非不仁，成功詎能加。",
      "御史殿中傑，指摘生疵瑕。",
      "昔如鵠矯雲，今如兔罹罝。",
      "省符到房陵，驅逐殊喧譁。",
      "即日出門去，形影自天涯。",
      "羈皇携衆雛，驚散随風沙。",
      "渺漭失處所，何由書報嘉。",
      "君心固已定，聞者空傷嗟。"
    ],
    "added_time": "2026-01-03 06:42:03"
  },
  {
    "source_file": "poet.song.61000.json",
    "title": "庭下牡丹",
    "author": "李復",
    "paragraphs": [
      "春晚午景遲，氣暄困妍姿。",
      "乘酣意縱放，霞裾半紛披。",
      "晨起露風清，肅肅爭自持。",
      "相對默無語，含羞畏人知。"
    ],
    "added_time": "2026-01-03 06:42:37"
  },
  {
    "source_file": "poet.song.61000.json",
    "title": "雨中觀池荷",
    "author": "李復",
    "paragraphs": [
      "急雨過池荷，飛洒來縱橫。",
      "光圓走青盤，的皪寒珠明。",
      "炫轉勢不定，積多忽自傾。",
      "浩然江湖思，蓬窗聽秋聲。"
    ],
    "added_time": "2026-01-03 06:42:37"
  },
  {
    "source_file": "poet.song.61000.json",
    "title": "梧桐",
    "author": "李復",
    "paragraphs": [
      "猗猗梧桐樹，前日繁花馥。",
      "西風不相饒，影疏不可暴。",
      "坐看一葉落，餘懷念羣木。",
      "漫有千歲憂，流光如急轂。"
    ],
    "added_time": "2026-01-03 06:42:37"
  },
  {
    "source_file": "poet.song.61000.json",
    "title": "種罌粟",
    "author": "李復",
    "paragraphs": [
      "前年陽亢驕，旱日赤如血。",
      "萬里隨羽書，揮鞭無留轍。",
      "炎毒乘我虛，兩歲苦病暍。",
      "遇夏火氣高，煩蒸不可活。",
      "飽聞食罌粟，能滌胃中熱。",
      "問鄰乞嘉種，欲往愧屑屑。",
      "適蒙故人惠，筠篋裹山葉。",
      "堂下開新畦，布藝自區別。",
      "經春甲未坼，邊冷傷晚雪。",
      "清和氣忽動，地面龜兆裂。",
      "含滋競出土，新綠如短髮。",
      "常慮蒿莠生，鋤不敢闕。",
      "時雨近霑足，乘凌爭秀發。",
      "開花如芙蕖，紅白兩妍潔。",
      "紛紛金蘂落，稍稍青蓮結。",
      "玉粒漸滿房，露下期採折。",
      "攻疾雖未知，適願已自悅。",
      "呼童問山鼎，芳乳將可設。"
    ],
    "added_time": "2026-01-03 06:42:37"
  },
  {
    "source_file": "poet.song.61000.json",
    "title": "梨",
    "author": "李復",
    "paragraphs": [
      "柿垂黄尚微，棗熟赤可剝。",
      "新梨接亦成，實大何磊落。",
      "纍纍如碧罌，器宇極恢廓。",
      "懸枝細恐折，植竹仰撐托。",
      "露下色漸變，逼霜味不酢。",
      "採摘置中筵，氣壓百果弱。",
      "憶昔壯少時，酒酣病痟作。",
      "取食不論數，甘寒勝發藥。",
      "今嗟老且病，滋味意彫索。",
      "對之未能忘，欲探引復却。",
      "晴簷午景暄，尚或思咀嚼。",
      "齒朽齧亦難，把玩時自噱。"
    ],
    "added_time": "2026-01-03 06:42:37"
  },
  {
    "source_file": "poet.tang.17000.json",
    "title": "琴操十首",
    "author": "韓愈",
    "paragraphs": [
      "雉之飛，於朝日。",
      "羣雌孤雄，意氣橫出。",
      "當東而西，當啄而飛。",
      "隨飛隨啄，羣雌粥粥。",
      "嗟我雖人，曾不如彼雉雞。",
      "生身七十年，無一妾與妃。"
    ],
    "added_time": "2026-01-03 06:43:44"
  },
  {
    "source_file": "poet.tang.17000.json",
    "title": "琴操十首",
    "author": "韓愈",
    "paragraphs": [
      "雄鵠銜枝來，雌鵠啄泥歸。",
      "巢成不生子，大義當乖離。",
      "江漢水之大，鵠身鳥之微。",
      "更無相逢日，且可繞樹相隨飛。"
    ],
    "added_time": "2026-01-03 06:43:44"
  },
  {
    "source_file": "poet.tang.17000.json",
    "title": "琴操十首",
    "author": "韓愈",
    "paragraphs": [
      "有獸維貍兮，我夢得之。",
      "其身孔明兮，而頭不知。",
      "吉凶何爲兮，覺坐而思。",
      "巫咸上天兮，識者其誰。"
    ],
    "added_time": "2026-01-03 06:43:44"
  },
  {
    "source_file": "poet.tang.17000.json",
    "title": "南山詩",
    "author": "韓愈",
    "paragraphs": [
      "吾聞京城南，茲惟羣山囿。",
      "東西兩際海，巨細難悉究。",
      "山經及地志，茫昧非受授。",
      "團辭試提挈，挂一念萬漏。",
      "欲休諒不能，粗敘所經覯。",
      "嘗昇崇丘望，戢戢見相湊。",
      "晴明出稜角，縷脈碎分繡。",
      "蒸嵐相澒洞，表裏忽通透。",
      "無風自飄簸，融液煦柔茂。",
      "橫雲時平凝，點點露數岫。",
      "天空浮修眉，濃綠畫新就。",
      "孤撐有巉絕，海浴褰鵬噣。",
      "春陽潛沮洳，濯濯吐深秀。",
      "巖巒雖嵂崒，軟弱類含酎。",
      "夏炎百木盛，蔭鬱增埋覆。",
      "神靈日歊歔，雲氣爭結構。",
      "秋霜喜刻轢，磔卓立癯瘦。",
      "參差相疊重，剛耿陵宇宙。",
      "冬行雖幽墨，冰雪工琢鏤。",
      "新曦照危峨，億丈恒高袤。",
      "明昏無停態，頃刻異狀候。",
      "西南雄太白，突起莫間簉。",
      "藩都配德運，分宅占丁戊。",
      "逍遙越坤位，詆訐陷乾竇。",
      "空虛寒兢兢，風氣較搜漱。",
      "朱維方燒日，陰霰縱騰糅。",
      "昆明大池北，去覿偶晴晝。",
      "緜聯窮俯視，倒側困清漚。",
      "微瀾動水面，踴躍躁猱狖。",
      "驚呼惜破碎，仰喜呀不仆。",
      "前尋徑杜墅，岔蔽畢原陋。",
      "崎嶇上軒昂，始得觀覽富。",
      "行行將遂窮，嶺陸煩互走。",
      "勃然思坼裂，擁掩難恕宥。",
      "巨靈與夸蛾，遠賈期必售。",
      "還疑造物意，固護蓄精祐。",
      "力雖能排斡，雷電怯呵詬。",
      "攀緣脫手足，蹭蹬抵積甃。",
      "茫如試矯首，堛塞生怐愗。",
      "威容喪蕭爽，近新迷遠舊。",
      "拘官計日月，欲進不可又。",
      "因緣窺其湫，凝湛閟陰嘼。",
      "魚蝦可俯掇，神物安敢寇。",
      "林柯有脫葉，欲墮鳥驚救。",
      "爭銜彎環飛，投棄急哺鷇。",
      "旋歸道回睨，達枿壯復奏。",
      "吁嗟信奇怪，峙質能化貿。",
      "前年遭譴謫，探歷得邂逅。",
      "初從藍田入，顧盻勞頸脰。",
      "時天晦大雪，淚目苦矇瞀。",
      "峻塗拖長冰，直上若懸溜。",
      "褰衣步推馬，顛蹶退且復。",
      "蒼黃忘遐睎，所矚纔左右。",
      "杉篁咤蒲蘇，杲耀攢介胄。",
      "專心憶平道，脫險逾避臭。",
      "昨來逢清霽，宿願忻始副。",
      "崢嶸躋冢頂，倏閃雜鼯鼬。",
      "前低劃開闊，爛漫堆衆皺。",
      "或連若相從，或蹙若相鬬。",
      "或妥若弭伏，或竦若驚雊。",
      "或散若瓦解，或赴若輻湊。",
      "或翩若船遊，或決若馬驟。",
      "或背若相惡，或向若相佑。",
      "或亂若抽筍，或嵲若注灸。",
      "或錯若繪畫，或繚若篆籀。",
      "或羅若星離，或蓊若雲逗。",
      "或浮若波濤，或碎若鋤耨。",
      "或如賁育倫，賭勝勇前購。",
      "先強勢已出，後鈍嗔䛠譳。",
      "或如帝王尊，叢集朝賤幼。",
      "雖親不褻狎，雖遠不悖謬。",
      "或如臨食案，肴核紛飣餖。",
      "又如遊九原，墳墓包槨柩。",
      "或纍若盆甖，或揭若㽅豆。",
      "或覆若曝鼈，或頹若寢獸。",
      "或蜿若藏龍，或翼若搏鷲。",
      "或齊若友朋，或隨若先後。",
      "或迸若流落，或顧若宿留。",
      "或戾若仇讐，或密若婚媾。",
      "或儼若峩冠，或翻若舞袖。",
      "或屹若戰陣，或圍若蒐狩。",
      "或靡然東注，或偃然北首。",
      "或如火熺焰，或若氣饙餾。",
      "或行而不輟，或遺而不收。",
      "或斜而不倚，或弛而不彀。",
      "或赤若禿鬝，或燻若柴槱。",
      "或如龜拆兆，或若卦分繇。",
      "或前橫若剝，或後斷若姤。",
      "延延離又屬，夬夬叛還遘。",
      "喁喁魚闖萍，落落月經宿。",
      "誾誾樹牆垣，巘巘駕庫廄。",
      "參參削劍戟，煥煥銜瑩琇。",
      "敷敷花披萼，闟闟屋摧霤。",
      "悠悠舒而安，兀兀狂以狃。",
      "超超出猶奔，蠢蠢駭不懋。",
      "大哉立天地，經紀肖營腠。",
      "厥初孰開張，僶俯誰勸侑。",
      "創茲樸而巧，戮力忍勞疚。",
      "得非施斧斤，無乃假詛咒。",
      "鴻荒竟無傳，功大莫酬僦。",
      "嘗聞於祠官，芬苾降歆嗅。",
      "斐然作歌詩，惟用贊報酭。"
    ],
    "added_time": "2026-01-03 06:43:44"
  },
  {
    "source_file": "poet.tang.17000.json",
    "title": "謝自然詩",
    "author": "韓愈",
    "paragraphs": [
      "果州南充縣，寒女謝自然。",
      "童騃無所識，但聞有神僊。",
      "輕生學其術，乃在金泉山。",
      "繁華榮慕絕，父母慈愛捐。",
      "凝心感魑魅，慌惚難具言。",
      "一朝坐空室，雲霧生其間。",
      "如聆笙竽韻，來自冥冥天。",
      "白日變幽晦，蕭蕭風景寒。",
      "簷楹蹔明滅，五色光屬聯。",
      "觀者徒傾駭，躑躅詎敢前。",
      "須臾自輕舉，飄若風中煙。",
      "茫茫八紘大，影響無由緣。",
      "里胥上其事，郡守驚且歎。",
      "驅車領官吏，甿俗爭相先。",
      "入門無所見，冠履同蛻蟬。",
      "皆云神僊事，灼灼信可傳。",
      "余聞古夏后，象物知神姦。",
      "山林民可入，魍魎莫逢旃。",
      "逶迤不復振，後世恣欺謾。",
      "幽明紛雜亂，人鬼更相殘。",
      "秦皇雖篤好，漢武洪其源。",
      "自從二主來，此禍竟連連。",
      "木石生怪變，狐貍騁妖患。",
      "莫能盡性命，安得更長延。",
      "人生處萬類，知識最爲賢。",
      "奈何不自信，反欲從物遷。",
      "往者不可悔，孤魂抱深冤。",
      "來者猶可誡，余言豈空文。",
      "人生有常理，男女各有倫。",
      "寒衣及飢食，在紡績耕耘。",
      "下以保子孫，上以奉君親。",
      "苟異於此道，皆爲棄其身。",
      "噫乎彼寒女，永託異物羣。",
      "感傷遂成詩，昧者宜書紳。"
    ],
    "added_time": "2026-01-03 06:43:44"
  },
  {
    "source_file": "poet.tang.48000.json",
    "title": "□□□趙載同遊焦湖夜歸作",
    "author": "蕭頴士",
    "paragraphs": [
      "□□將澤國，淜騰迎淮甸。",
      "東江輸大江，別流從此縣。",
      "仙尉俯勝境，輕橈恣遊衍。",
      "自公暇有餘，微尚得所願。",
      "拈引間翰墨，風流盡歡宴。",
      "稍移井邑閑，始悅登眺便。",
      "遙岫逢應接，連塘乍迴轉。",
      "劃然氣象分，萬頃行可見。",
      "波中峰一點，雲際帆千片。",
      "浩歎無端涯，孰知蘊虛變。",
      "往遊信不厭，畢景方未還。",
      "蘭□煙靄裏，延緣蒲稗間。",
      "勢隨風潮遠，心與□□閑。",
      "迴見出浦月，雄光射東關。",
      "悠然蓬壺事，□□□衰顏。",
      "安得傲吏隱，彌年寓茲山。"
    ],
    "added_time": "2026-01-03 06:43:57"
  },
  {
    "source_file": "poet.song.94000.json",
    "title": "次子蒼追憶館中納凉韻",
    "author": "曾幾",
    "paragraphs": [
      "飯罷蓬瀛屧響廊，薫風啜茗倚繩牀。",
      "草荒老氏藏書屋，山繞王家避世牆。",
      "湯餅承公薦槐綠，爐芬遣我夢芸香。",
      "欲論舊事愁無奈，願挽天河作酒漿。"
    ],
    "added_time": "2026-01-03 06:43:59"
  },
  {
    "source_file": "poet.tang.14000.json",
    "title": "將至道州寄李使君",
    "author": "戴叔倫",
    "paragraphs": [
      "九疑深路遶山回，木落天清猨晝哀。",
      "猶隔簫韶一峯在，遙傳五馬向東來。"
    ],
    "added_time": "2026-01-03 06:44:27"
  },
  {
    "source_file": "poet.song.90000.json",
    "title": "和歸鳥篇",
    "author": "李綱",
    "paragraphs": [
      "翼翼歸鳥，爰集于林。",
      "近萃芳郊，遠依煙岑。",
      "眷言顧之，實獲我心。",
      "叢木茂止，憇此繁陰。",
      "翼翼歸鳥，翩然翻飛。",
      "風髙天闊，去將疇依。",
      "雲路翺翔，倦翮思歸。",
      "矰繳孔多，無使患遺。",
      "翼翼歸鳥，撫翼徘徊。",
      "江湖緲茫，有懷故棲。",
      "顧儔嘯侣，鳴聲和諧。",
      "願言不獲，悵然傷懷。",
      "翼翼歸鳥，集于舊條。",
      "一枝已多，豈俟髙標。",
      "歛翰息影，好音交交。",
      "願言終此，以休永勞。"
    ],
    "added_time": "2026-01-03 06:45:18"
  },
  {
    "source_file": "poet.song.78000.json",
    "title": "次韻大人待次吳陵邑五首  其五",
    "author": "葛勝仲",
    "paragraphs": [
      "待次吳陵邑，鸝黄報早春。",
      "紅歸花蕾淺，青到柳梢新。",
      "窮約那趨俗，虗緣自葆真。",
      "榮枯多反衍，坐笑黨頻頻。"
    ],
    "added_time": "2026-01-03 06:45:29"
  },
  {
    "source_file": "poet.song.78000.json",
    "title": "題須江驛",
    "author": "葛勝仲",
    "paragraphs": [
      "寓館飄風雨，高文耀日星。",
      "閒身關歷覧，左宦在零丁。",
      "不見雌雄行，空存長短亭。",
      "襄陽知漸近，峴首映寒坰。"
    ],
    "added_time": "2026-01-03 06:45:29"
  },
  {
    "source_file": "poet.song.94000.json",
    "title": "賀曾裘甫得解",
    "author": "曾幾",
    "paragraphs": [
      "南風盛事昔無聞，乃祖詞場筆有神。",
      "一牓豪英收幾士，同年伯仲看三人。",
      "今君科第欲驚世，他日文章當致身。",
      "意惬歸來能訪我，亦令宗派倚生春。"
    ],
    "added_time": "2026-01-03 06:46:11"
  },
  {
    "source_file": "poet.tang.32000.json",
    "title": "雍臺歌",
    "author": "溫庭筠",
    "paragraphs": [
      "太子池南樓百尺，入窓新樹疎簾隔。",
      "黃金鋪首畫鉤陳，羽葆停幢拂交戟。",
      "盤紆闌楯臨高臺，帳殿臨流鸞扇開。",
      "早鴈驚鳴細波起，映花鹵簿龍飛迴。"
    ],
    "added_time": "2026-01-03 06:46:58"
  },
  {
    "source_file": "poet.song.96000.json",
    "title": "謝吳提幹惠詩文",
    "author": "王洋",
    "paragraphs": [
      "排門雪三尺，閉戶饑腸鳴。",
      "擁騎遠方來，骨法秀以清。",
      "袖出一卷書，中有怖俗情。",
      "上言井有德，爲費四字銘。",
      "下言酒傷道，顛倒虞心兵。",
      "中流障百川，絕口無縱橫。",
      "君子皆是術，殄病人自驚。",
      "子其欲修我，匪以校我榮。",
      "再拜採雜佩，斯云得香蘅。"
    ],
    "added_time": "2026-01-03 06:47:21"
  },
  {
    "source_file": "poet.song.96000.json",
    "title": "代徐思遠謝張季萬",
    "author": "王洋",
    "paragraphs": [
      "淳風嘆遼遠，友道傷澆漓。",
      "交情比一線，斷續同羈縻。",
      "仁惇既難合，義重亦不支。",
      "寒谷少温律，衡門自寒扉。",
      "亦聞豪俠地，風月滿臺池。",
      "可憐伏雌客，出往無所施。",
      "淮鄉有病客，波浪逐淪彌。",
      "中流失舟檝，宛在水中泜。",
      "請叙先世德，繚遶窮方維。",
      "始奉華陰組，繼迹東南馳。",
      "道有海內譽，經爲淮上師。",
      "聞風事鑽仰，極力忘憊疲。",
      "求精析晉豕，辨僞正褒漦。",
      "大逐千里鵬，小察一寸鰭。",
      "旌善類騁駿，誅姦如戮鯢。",
      "魚蟲蛙蝦蛤，瑣瑣俱不遺。",
      "筆陣驥逸野，詞鋒江斬螭。",
      "導江派海尾，疏源河鑿岯。",
      "立言經寓宇，刊行結防隄。",
      "禮樂尊中國，春秋揮四夷。",
      "書謡切頌帝，詩化淑歌妃。",
      "德苑心潛遠，文帷性自嬉。",
      "謀心千古近，張目萬人睢。",
      "觀範推難習，同肩歎莫追。",
      "窮榮探沓默，測遠極奫而。",
      "奚事千張錦，真成一角犀。",
      "聽言真靡靡，觀行自披披。",
      "里薦書頻上，天恩澤屢垂。",
      "翼沖宜遂奮，羽困奈輕摧。",
      "賤子承前緒，遺蹤恨久違。",
      "智髙思引望，愚下顧難移。",
      "前業皆紛放，今懷孰怨咨。",
      "志存宜自勵，聰失僕安祈。",
      "碌碌追香餌，規規拾腐劙。",
      "戴盆思倬漢，屋蔀蔽朝曦。",
      "流落真難似，衣冠愧未宜。",
      "敢思千里潤，但覬一環溪。",
      "自分無修翮，何人整困泥。",
      "及門初著足，投分乃知歸。",
      "袞袞窺儒海，汪汪見量陂。",
      "風流饒灑落，矩度盡逶迤。",
      "附尾蠅方借，餘斑豹幸窺。",
      "自從柸與共，不覺歲踰朞。",
      "飲德初難料，蒙庥久尚疑。",
      "篇章時繼續，杖屦屢追隨。",
      "乍履雲衢便，俱亡客路危。",
      "與錢寬剩酒，裹飯接殘炊。",
      "揣質恩奚自，知公德不漓。",
      "煦濡三尺澤，和暖一囊衣。",
      "盛事真驚俗，神髙解起痿。",
      "老軀財脫病，稚子孰言肥。",
      "慰薦增今喜，栽培任夙期。",
      "此身如寄託，畢願服耕耛。",
      "悲此孤根弱，愁先百草萎。",
      "名卿宜達理，直道不容私。",
      "飲德寧辭醉，餐和不恨饑。",
      "頓忘前事迫，復慮異時悲。",
      "東閣雖開館，淄川只下帷。",
      "可能嘗燕樂，獨肯念貧羸。",
      "肉骨非無藥，還生信有醫。",
      "論情惟藉口，此病敢言腓。",
      "枯鮒長思水，官蛙幸給糜。",
      "承庥宜足矣，去德如何之。",
      "道義終祈合，形骸聽易睽。",
      "借籌難獻策，罄竹莫陳詞。",
      "君子真雄觀，幽人乏令姿。",
      "甘貪寧守魯，事大復貧齊。",
      "已佩添年藥，還吟起病詩。",
      "命疏從我薄，情解爲君怡。",
      "聊述蕪詞拙，章成復自嗤。"
    ],
    "added_time": "2026-01-03 06:47:21"
  },
  {
    "source_file": "poet.song.96000.json",
    "title": "和沈子美梅詩",
    "author": "王洋",
    "paragraphs": [
      "一氣如權衡，俯仰在緹室。",
      "鼓行橐籥間，草木俱應律。",
      "物物各有長，輩行皆屈膝。",
      "誰能長百花，寒梅最先密。",
      "自此啟端兆，次乃排等秩。",
      "微者或易傷，大者或不實。",
      "剪除困陵暴，糞掃如扑抶。",
      "駢開類爭妍，粉敗若老佚。",
      "採擷既紛紛，棄置復鬰鬰。",
      "大抵爭春花，柔弱忌寒冽。",
      "方知歲前梅，義勇過箭疾。",
      "有如比紅兒，觀者亦呵叱。",
      "有如當皺玉，卻欲數梨橘。",
      "又如奏金石，秋蟲並啁唧。",
      "又如持豨苓，便擬簉芝术。",
      "又如白玉堂，光耀映蓬蓽。",
      "以此難著語，老眼徒屢熨。",
      "前賢有題韻，靈還不容乞。",
      "欲寫文君容，相如口猶吃。",
      "投章自清絕，報聘我戰栗。",
      "昨者得君詩，冬景當暖日。",
      "猝然遇彊敵，不戰勢已屈。",
      "堂堂既難當，惴惴良自失。",
      "花前嫫姆陋，篆外青黄質。",
      "魯肅思一鳴，展禽恐三黜。",
      "舊積已經年，佳情諒難窒。",
      "勉力駕疲鈍，着鞭追俊逸。",
      "我于掌武公，蹤跡亦舊物。",
      "差肩固百千，及門或六七。",
      "嘉謨傳四海，吾君能細述。",
      "餘事付丙丁，詞華須甲乙。",
      "始信直道功，子孫定逢吉。",
      "門戶既未艾，青史當屢筆。",
      "我思薦一言，君其試無忽。",
      "藻身須英華，造道在經術。",
      "學博貴守約，美質或矯拂。",
      "古者亦有言，愚慮千得一。",
      "川流子方興，絕潢我易畢。",
      "晴昊插繁華，從今好顔色。"
    ],
    "added_time": "2026-01-03 06:47:21"
  },
  {
    "source_file": "poet.song.96000.json",
    "title": "梅",
    "author": "王洋",
    "paragraphs": [
      "心妙意難到，理淺語易俗。",
      "惟此公共美，路坦行自跼。",
      "彊勉思攀陪，雖懇不見錄。",
      "料想何水曹，平生一夔足。"
    ],
    "added_time": "2026-01-03 06:47:21"
  },
  {
    "source_file": "poet.song.96000.json",
    "title": "觀徐園金橘有感",
    "author": "王洋",
    "paragraphs": [
      "金丸不逐肉，聚族居士園。",
      "此園豈不佳，百卉念已繁。",
      "主人特愛重，列圍限兒孫。",
      "歲晚甘液成，饋薦籩豆存。",
      "楚楚小䍦欄，彌戴覆護恩。",
      "向來叢棘中，豈不茂本根。",
      "零落草木傍，未得依蘭蓀。",
      "一朝被華藻，如奉貢篚尊。",
      "輝輝黄金實，採摘勤加餐。",
      "乃知物貴賤，得失同一原。",
      "收用貴瑚璉，棄置輕邱樊。",
      "臨風一感歎，相向無復言。"
    ],
    "added_time": "2026-01-03 06:47:21"
  },
  {
    "source_file": "poet.song.80000.json",
    "title": "種仙茅",
    "author": "李彭",
    "paragraphs": [
      "聞說仙茅勝鍾乳，移根遠自西山阿。",
      "豈獨客来塵意少，更覺夜眠幽氣多。",
      "避謗何須求薏苡，去家不減食藦蘿。",
      "候門稚子成羣後，矍鑠仍看馬伏波。"
    ],
    "added_time": "2026-01-03 06:47:34"
  },
  {
    "source_file": "poet.tang.21000.json",
    "title": "連昌宮詞",
    "author": "元稹",
    "paragraphs": [
      "連昌宮中滿宮竹，歲久無人森似束。",
      "又有牆頭千葉桃，風動落花紅蔌蔌。",
      "宮邊老翁爲余泣，小年進食曾因入。",
      "上皇正在望仙樓，太真同凭闌干立。",
      "樓上樓前盡珠翠，炫轉熒煌照天地。",
      "歸來如夢復如癡，何暇備言宮裏事。",
      "初過寒食一百六，店舍無煙宮樹綠。",
      "夜半月高弦索鳴，賀老琵琶定場屋。",
      "力士傳呼覓念奴，念奴潛伴諸郎宿。",
      "須臾覓得又連催，特敕街中許然燭。",
      "春嬌滿眼睡紅綃，掠削雲鬟旋裝束。",
      "飛上九天歌一聲，二十五郎吹管逐。",
      "逡巡大徧涼州徹，色色龜茲轟錄續。",
      "李謩擪笛傍宮牆，偷得新翻數般曲。",
      "平明大駕發行宮，萬人歌舞塗路中。",
      "百官隊仗避岐薛，楊氏諸姨車鬬風。",
      "明年十月東都破，御路猶存祿山過。",
      "驅令供頓不敢藏，萬姓無聲淚潛墮。",
      "兩京定後六七年，却尋家舍行宮前。",
      "莊園燒盡有枯井，行宮門閉樹宛然。",
      "爾後相傳六皇帝，不到離宮門久閉。",
      "往來年少說長安，玄武樓成花萼廢。",
      "去年敕使因斫竹，偶值門開暫相逐。",
      "荆榛櫛比塞池塘，狐兔驕癡緣樹木。",
      "舞榭敧傾基尚在，文窗窈窕紗猶綠。",
      "塵埋粉壁舊花鈿，烏啄風箏碎珠玉。",
      "上皇偏愛臨砌花，依然御榻臨階斜。",
      "蛇出燕巢盤鬬栱，菌生香案正當衙。",
      "寢殿相連端正樓，太真梳洗樓上頭。",
      "晨光未出簾影黑，至今反挂珊瑚鉤。",
      "指似傍人因慟哭，却出宮門淚相續。",
      "自從此後還閉門，夜夜狐貍上門屋。",
      "我聞此語心骨悲，太平誰致亂者誰。",
      "翁言野父何分別，耳聞眼見爲君說。",
      "姚崇宋璟作相公，勸諫上皇言語切。",
      "燮理陰陽禾黍豐，調和中外無兵戎。",
      "長官清平太守好，揀選皆言由相公。",
      "開元之末姚宋死，朝廷漸漸由妃子。",
      "祿山宮裏養作兒，虢國門前鬧如市。",
      "弄權宰相不記名，依稀憶得楊與李。",
      "廟謨顛倒四海搖，五十年來作瘡痏。",
      "今皇神聖丞相明，詔書纔下吳蜀平。",
      "官軍又取淮西賊，此賊亦除天下寧。",
      "年年耕種宮前道，今年不遣子孫耕。",
      "老翁此意深望幸，努力廟謀休用兵。"
    ],
    "added_time": "2026-01-03 06:48:01"
  },
  {
    "source_file": "poet.tang.21000.json",
    "title": "望雲騅馬歌",
    "author": "元稹",
    "paragraphs": [
      "憶昔先皇幸蜀時，八馬入谷七馬疲。",
      "肉綻筋攣四蹄脫，七馬死盡無馬騎。",
      "天子蒙塵天雨泣，巉巖道路淋漓濕。",
      "崢嶸白草眇難期，謥洞黃泉安可入。",
      "朱泚圍兵抽未盡，懷光寇騎追行及。",
      "嬪娥相顧倚樹啼，鵷鷺無聲仰天立。",
      "圉人初進望雲騅，彩色顦顇衆馬欺。",
      "上前噴吼如有意，耳尖卓立節踠奇。",
      "君王試遣廻胸臆，撮骨鋸牙駢兩肋。",
      "蹄懸四跼腦顆方，胯聳三山尾株直。",
      "圉人畏誚仍相惑，此馬無良空有力。",
      "頻頻囓掣轡難施，往往跳趫鞍不得。",
      "色沮聲悲仰天訴，天不遣言君未識。",
      "亞身受取白玉羈，開口銜將紫金勒。",
      "君王自此方敢騎，似遇良臣久悽惻。",
      "龍騰魚鼈啅然驚，驥朌驢騾少顏色。",
      "七聖心迷運方厄，五丁力盡路猶窄。",
      "橐它山上斧刃堆，望秦嶺下錐頭石。",
      "五六百里真符縣，八十四盤青山驛。",
      "掣開流電有輝光，突過浮雲無朕跡。",
      "地平險盡施黃屋，九九屬車十二纛。",
      "齊暎前導引騅頭，嚴震迎號抱騅足。",
      "路傍垂白天寶民，望騅禮拜見騅哭。",
      "皆言玄宗當時無此馬，不免騎騾來幸蜀。",
      "雄雄猛將李令公，收城殺賊豺狼空。",
      "天旋地轉日再中，天子却坐明光宮。",
      "朝廷無事忘征戰，校獵朝廻暮毬宴。",
      "御馬齊登擬用槽，君王自試宣徽殿。",
      "圉人還進望雲騅，性強步闊無方便。",
      "分騣擺杖頭太高，擘肘廻頭項難轉。",
      "人人共惡難廻跋，潛遣飛龍減芻秣。",
      "銀鞍繡韂不復施，空盡天年御槽活。",
      "當時鄒諺已有言，莫倚功高浪開闊。",
      "登山縱似望雲騅，平地須饒紅叱撥。",
      "長安三月花垂草，果下翩翩紫騮好。",
      "千官煖熱李令閑，百馬生獰望雲老。",
      "望雲騅，爾之種類世世奇。",
      "當時項王乘爾祖，分配英豪稱霸王。",
      "爾身今日逢聖人，從幸巴渝歸入秦。",
      "功成事遂身退天之道，何必隨羣逐隊到死蹋紅塵。",
      "望雲騅，用與不用各有時，爾勿悲。"
    ],
    "added_time": "2026-01-03 06:48:01"
  },
  {
    "source_file": "poet.tang.21000.json",
    "title": "和李校書新題樂府十二首 上陽白髮人",
    "author": "元稹",
    "paragraphs": [
      "天寶年中花鳥使，撩花狎鳥含春思。",
      "滿懷墨詔求嬪御，走上高樓半酣醉。",
      "醉酣直入卿士家，閨闈不得偷廻避。",
      "良人顧妾心死別，小女呼爺血垂淚。",
      "十中有一得更衣，永配深宮作宮婢。",
      "御馬南奔胡馬蹙，宮女三千合宮棄。",
      "宮門一閉不復開，上陽花草青苔地。",
      "月夜閑聞洛水聲，秋池暗度風荷氣。",
      "日日長看提衆門，終身不見門前事。",
      "近年又送數人來，自言興慶南宮至。",
      "我悲此曲將徹骨，更想深冤復酸鼻。",
      "此輩賤嬪何足言，帝子天孫古稱貴。",
      "諸王在閤四十年，七宅六宮門戶閟。",
      "隋煬枝條襲封邑，肅宗血胤無官位。",
      "王無妃媵主無壻，陽亢陰淫結災累。",
      "何如決壅順衆流，女遣從夫男作吏。"
    ],
    "added_time": "2026-01-03 06:48:01"
  },
  {
    "source_file": "poet.tang.21000.json",
    "title": "和李校書新題樂府十二首 華原磬",
    "author": "元稹",
    "paragraphs": [
      "泗濱浮石裁爲磬，古樂疎音少人聽。",
      "工師小賤牙曠稀，不辨邪聲嫌雅正。",
      "正聲不屈古調高，鍾律參差管絃病。",
      "鏗金戛瑟徒相雜，投玉敲冰杳然零。",
      "華原輭石易追琢，高下隨人無雅鄭。",
      "棄舊美新由樂胥，自此黃鍾不能競。",
      "玄宗愛樂愛新樂，梨園弟子承恩橫。",
      "霓裳纔徹胡騎來，雲門未得蒙親定。",
      "我藏古磬藏在心，有時激作南風詠。",
      "伯夔曾撫野獸馴，仲尼暫叩春雷盛。",
      "何時得向筍簴懸，爲君一吼君心醒。",
      "願君每聽念封疆，不遣豺狼勦人命。"
    ],
    "added_time": "2026-01-03 06:48:01"
  },
  {
    "source_file": "poet.tang.21000.json",
    "title": "和李校書新題樂府十二首 五弦彈",
    "author": "元稹",
    "paragraphs": [
      "趙璧五弦彈徵調，徵聲巉絕何清峭。",
      "辭雄皓鶴警露啼，失子哀猿繞林嘯。",
      "風入春松正凌亂，鶯含曉舌憐嬌妙。",
      "嗚嗚暗溜咽冰泉，殺殺霜刀澀寒鞘。",
      "促節頻催漸繁撥，珠幢斗絕金鈴掉。",
      "千靫鳴鏑發胡弓，萬片清球擊虞廟。",
      "衆樂雖同第一部，德宗皇帝常偏召。",
      "旬休節假暫歸來，一聲狂殺長安少。",
      "主第侯家最難見，挼歌按曲皆承詔。",
      "水精簾外教貴嬪，瑇瑁筵心伴中要。",
      "臣有五賢非此弦，或在拘囚或屠釣。",
      "一賢得進勝累百，兩賢得進同周召。",
      "三賢事漢滅暴彊，四賢鎮岳寧邊徼。",
      "五賢竝用調五常，五常既敘三光耀。",
      "趙璧五弦非此賢，九九何勞設庭燎。"
    ],
    "added_time": "2026-01-03 06:48:01"
  },
  {
    "source_file": "poet.song.71000.json",
    "title": "送曾公卷之汶陽",
    "author": "吳則禮",
    "paragraphs": [
      "投策上前坂，薄暮寒雲滋。",
      "華轂不可停，奈此長相思。",
      "鴈影正疾逝，馬鳴一何悲。",
      "歸期無淹留，黄花殊未衰。"
    ],
    "added_time": "2026-01-03 06:48:06"
  },
  {
    "source_file": "poet.song.90000.json",
    "title": "叔易得水晶筆格賦詩見寄因次其韻頃與叔易奕而勝得其銅獸鑪製度甚古攜行常置几案間今此格宜以贈遠與爐爲伴故卒章及之",
    "author": "李綱",
    "paragraphs": [
      "武夫惡文士，每見輒不喜。",
      "排紛須大劍，安用毛錐子。",
      "豈知管城翁，功閥著青史。",
      "羲之筆陣圖，善戰固其理。",
      "賢哉小謫仙，好古良有以。",
      "獨憐中書君，飄泊無定止。",
      "誰將素琅玕，實此錦綉篚。",
      "瑶山列羣峰，玉筍連厥趾。",
      "置君丘壑間，未覺形神滓。",
      "光聯玉蟾蜍，含凍共棐几。",
      "玲瓏小九華，一一名可指。",
      "作詩寄遠人，爲洗塵埃耳。",
      "秀句與珍玩，清絕那可擬。",
      "燦然珠玉間，尚許蒹葭倚。",
      "我生墮江湖，放浪謝簪縰。",
      "塵泓久寂寞，秃穎亦頽委。",
      "當爲千里贈，勿念一枰恥。",
      "配此古獸爐，縹緲孤煙起。"
    ],
    "added_time": "2026-01-03 06:48:10"
  },
  {
    "source_file": "poet.tang.37000.json",
    "title": "題菖蒲廢觀",
    "author": "許三畏",
    "paragraphs": [
      "本是安期燒藥處，今來改作坐禪宮。",
      "數僧梵響滿樓月，深谷猨聲半夜風。",
      "金簡事移松閣逈，綵雲影散閬山空。",
      "我來不見修真客，却得真如問遠公。"
    ],
    "added_time": "2026-01-03 06:48:15"
  },
  {
    "source_file": "poet.tang.33000.json",
    "title": "臨頓爲吳中偏勝之地陸魯望居之不出郛郭曠若郊墅余每相訪欵然惜去因成五言十首奉題屋壁 二",
    "author": "皮日休",
    "paragraphs": [
      "籬疎從綠槿，簷亂任黃茅。",
      "壓酒移谿石，煎茶拾野巢。",
      "靜窗懸雨笠，閑壁挂煙匏。",
      "支遁今無骨，誰爲世外交。"
    ],
    "added_time": "2026-01-03 06:48:23"
  },
  {
    "source_file": "poet.song.57000.json",
    "title": "按田",
    "author": "黄庭堅",
    "paragraphs": [
      "河水積崢嶸，山雪晴索寞。",
      "幽齋怯寒威，況復出城郭。",
      "馬爲蝟毛縮，人歎狐裘薄。",
      "淤泥虎跡交，叢社烏聲樂。",
      "橋經野燒斷，崖值天風落。",
      "洩雲迷鴻濛，戴石瘦犖嶨。",
      "攀緣若登天，扶服如入橐。",
      "窮幽至河麋，落日更槃礴。",
      "新民數十家，飄寓初棲託。",
      "壯産無惰農，荒榛盡開鑿。",
      "臨流遣官丁，悉使呼老弱。",
      "恩言諭官意，鄣水陂可作。",
      "春秧百頃毬，秋報千倉穫。",
      "掉頭笑應儂，吾麥自不惡。",
      "麥苗不爲稻，誠恐非民瘼。",
      "不知肉食者，何必苦改作。",
      "我行疲鞍馬，且用休羈絡。",
      "艱難相顧歎，共道折腰錯。",
      "勢窮不得已，來自取束縛。",
      "月明夜蕭蕭，解衣寬带索。",
      "卧看雲行天，北斗掛屋角。",
      "析薪爨酒鼎，興至且相酌。"
    ],
    "added_time": "2026-01-03 06:48:25"
  },
  {
    "source_file": "poet.song.94000.json",
    "title": "張子公招飯靈感院",
    "author": "曾幾",
    "paragraphs": [
      "竹輿響肩艫啞嘔，芙蕖城曉六月秋。",
      "露華猶泫草光合，晨氣欲動荷香浮。",
      "給孤獨園賴君到，伊蒲塞供爲我羞。",
      "僧窗各自占山色，處處薫爐茶一甌。"
    ],
    "added_time": "2026-01-03 06:48:48"
  },
  {
    "source_file": "poet.song.6000.json",
    "title": "郡齋西亭即事十韻招麗水殿丞武功從事",
    "author": "楊億",
    "paragraphs": [
      "郡齋退食復何爲，縱目西亭景物奇。",
      "疊嶂雨餘泉眼出，澄潭風靜釣絲垂。",
      "城臨古戍寒蕪闊，路轉荒村野彴危。",
      "幾處唱歌聞白紵，誰家酤酒見青旗。",
      "蝶隨游妓穿花徑，犬吠行人隔槿籬。",
      "桃李成蹊春盡後，魚鹽爲市日中時。",
      "桑麻萬頃晴氛散，絲竹千門夕照移。",
      "吟際嶺雲飛冉冉，望中壠麥秀離離。",
      "煙迷喬木鶯遷早，水滿芳塘鷺下遲。",
      "鶴蓋翩然肯相顧，主人終宴豈知疲。"
    ],
    "added_time": "2026-01-03 06:49:08"
  },
  {
    "source_file": "poet.tang.50000.json",
    "title": "北邙篇（[一]伯二六七三斯二○四九伯二五四四）",
    "author": "劉希移",
    "paragraphs": [
      "南橋昏曉人萬萬[二]，北邙新故塚千千。",
      "自爲驕奢彼都邑，何圖零落此山顛。",
      "（「爲」，蔣、項皆云通「謂」字。",
      "）不知虛魄尋[三]歸路，但見殭屍委墓田。",
      "青松樂飲無容色，白骨生台（苔）[四]有歲年。",
      "地久□松摧爲薪，（項云闕字應是「青」字。",
      "）天長[五]白骨化爲塵。",
      "碧山明月徒自曉，黃居闇室不知晨。",
      "（「黃居」，蔣云當作「黃泉」。",
      "）漢家城廓（郭）[六]帝王州[七]，晉國衣棺（冠）車馬流。",
      "金國（谷）清（青）春珠騎（綺）舞，同（銅）堦碧樹玉人遊，雲起清盈驕畫閣，水堂明逈弄仙舟。",
      "始憶斷歌催一代，（「斷歌」，項云當作「短歌」。",
      "）娥（俄）悲長夜歷千秋。",
      "秋楓至兮冬雪明，春兩息兮夏雲生。",
      "墨池沙枯通草萬（蔓）[八]，粧樓凡（瓦）[九]盡向林傾。",
      "古篋重書宜筆跡，崩（路）[一○]臺鶴胃若弦聲。",
      "（「篋」，項云當作「{𥫗/巫/八}」，同「策」，謂簡書。",
      "「重書」，項云當作「蟲書」。",
      "「宜」，項云當作「疑」，與「若」「同義對舉」。",
      "）不信草經延墓（暮）[一一]齒，（「草經」，項疑當作「丹」，「丹經」與「青史」爲對。",
      "）惟求清（青）史列虛銘（名）。",
      "嗚呼哀哉洛陽道，相斯（思）相望蓬萊島，玉顏暉暉並是春，人髪青青未嘗老。",
      "星簾捲兮月牎開，鏡花搖兮山樹逈。",
      "（「迥」，蔣、項皆云當作「迴」。",
      "）仙衣窈窕風吹去，雨蓋飛（霏）[一二]微舞遶來。",
      "（「雨蓋」，蔣項皆云當作「羽蓋」。",
      "）與君攜手三山頂，如何冥寞久泉臺。",
      "（「如何」，項云當乙作「何如」。",
      "「久」，項云當作「九」，「九泉」與「三山」爲對。",
      "）（[一]敦煌所出凡三寫本：甲本伯二六七三，乙本斯二○四九，丙本伯二五四四。",
      "丙卷書法極惡劣。",
      "[二]乙丙兩卷並作「暮暮」。",
      "[三]「尋」乙丙兩卷並作「若」。",
      "[四]王云：「『台』應作『苔』，杜甫詩：古人白骨生青苔。",
      "」[五]「白骨」至「天長」十六字，乙丙兩卷並缺。",
      "[六]郭及下「冠」字並依王仲聞先生校。",
      "[七]「州」乙丙兩卷並作「世」。",
      "[八][九][一一][一二]並依劉校。",
      "[一○]「崩」乙丙兩卷並作「路」。",
      "劉云：「當作『露』。",
      "」）。"
    ],
    "added_time": "2026-01-03 06:49:50"
  },
  {
    "source_file": "poet.tang.50000.json",
    "title": "長門怨（[一]伯三一九五二七四八）",
    "author": "魏奉古",
    "paragraphs": [
      "長安[二]桂殿倚空城，每至黃昏愁轉盈，舊來偏得君王意，今是無端寵愛輕。",
      "窈窕容華爲誰惜，長門一閉無行跡，聞道他人更可憐，懸知欲垢終無益。",
      "（「垢」，蔣、項皆云當作「妬」。",
      "二本原卷此字作「姤」。",
      "）星移北斗露凄凄，羅幔䄡䄡風入閨，（「䄡䄡」，項云當作「襜襜」）孤燈欲滅留殘焰，明月初團照夜啼。",
      "向月唯須影調逐，不如纔（疇）[三]昔同今（八）屋，雲浮彫練此城[四]遊，（「練」，蔣疑當作「棟」，項云當是「闌」字的形訛。",
      "「彫闌」同「雕欄」。",
      "）花綴珠衾紫臺宿。",
      "自從捐棄在深宮，君處芳音更不通，黃今（金）買得《長門賦》，祇爲寒床夜夜空。",
      "（[一]《樂府詩集》卷四十二載《長門怨》二十七首，作者二十三人，不及魏奉古。",
      "這首《長門怨》，好像宋代已經不很流傳了。",
      "[二]「長安」原卷作「長門」依伯二七四八號寫本改。",
      "[三]依俞說。",
      "[四]俞云：「此城疑北城，但未敢定。",
      "」）。"
    ],
    "added_time": "2026-01-03 06:49:50"
  },
  {
    "source_file": "poet.tang.50000.json",
    "title": "次河神廟虞參軍船先發余阻風不進寒夜旅泊（斯二七一七下同）",
    "author": "劉知幾",
    "paragraphs": [
      "朝謁馮夷詞（祠），夕投投孟津渚。",
      "風長川淼漫，河闊舟容與。",
      "迴首望歸途，連山曖相拒。",
      "落帆遵逈岸，輟榜依孤嶼。",
      "復值驚彼（波）息，戒徒候前侶。",
      "川路雖未遙，心期頓爲阻。",
      "沉沉落日暮，切切涼飈舉。",
      "白露濕寒葭，蒼烟晦平楚。",
      "啼猿響巖谷，淚鶴聞河溆。",
      "此時懷故人，依然愴行旅。",
      "何當欣既覯，鬱陶共君敍。"
    ],
    "added_time": "2026-01-03 06:49:50"
  },
  {
    "source_file": "poet.song.69000.json",
    "title": "題成立道飛香閣",
    "author": "鄒浩",
    "paragraphs": [
      "碧池千畝紅蓮花，勅書樓下醇儒家。",
      "躋民仁壽逢主聖，欣與萬邦無歎嗟。",
      "六經變化天地闊，何處不可爲生涯。",
      "只今耆域在庭戶，信手掇取皆靈芽。",
      "氣運回環助調爕，各正性命逾塵沙。",
      "是渠病愈我亦愈，紅蓮影裏薫風斜。",
      "陰功乘香飛北極，上帝首肯羣仙誇。",
      "贈之丹桂一千尺，攀條直上凌蒼霞。"
    ],
    "added_time": "2026-01-03 06:50:09"
  },
  {
    "source_file": "poet.song.80000.json",
    "title": "用師川題駒甫詩卷後韻",
    "author": "李彭",
    "paragraphs": [
      "夢中逐客幻中歸，荆楚甌閩好賦詩。",
      "誰謂涪翁呼不起，細看宅相力能追。",
      "太冲文價輕皇甫，籍也辭源怯退之。",
      "丘壑同盟從已定，莫令鬼祟作愁眉。"
    ],
    "added_time": "2026-01-03 06:50:14"
  },
  {
    "source_file": "poet.song.47000.json",
    "title": "句  其四",
    "author": "溫益",
    "paragraphs": [
      "潮迴畫楫三千隻，春滿紅樓十萬家。"
    ],
    "added_time": "2026-01-03 06:50:33"
  },
  {
    "source_file": "poet.song.47000.json",
    "title": "呈王荆公",
    "author": "郟亶",
    "paragraphs": [
      "十里松陰蔣子山，暮煙收盡梵宮寬。",
      "夜深更向紫微宿，坐久始知凡骨寒。",
      "一派石泉流沆瀣，數庭霜竹顫琅玕。",
      "大鵬汎有摶風便，還許鷦鷯附羽翰。"
    ],
    "added_time": "2026-01-03 06:50:33"
  },
  {
    "source_file": "poet.song.47000.json",
    "title": "失鶴",
    "author": "郟亶",
    "paragraphs": [
      "久鎖沖天鶴，金籠忽自開。",
      "無心戀池沼，有意出塵埃。",
      "鼓翼離幽砌，凌雲上紫臺。",
      "應陪鸞鳳侶，仙島任徘徊。"
    ],
    "added_time": "2026-01-03 06:50:33"
  },
  {
    "source_file": "poet.song.47000.json",
    "title": "太倉隆福寺創觀音院以詩百韵寄妙觀大師且呈鄉中諸親舊",
    "author": "郟亶",
    "paragraphs": [
      "珍重妙觀師，書來再三讀。",
      "不蒙促歸計，乃憂曠箋牘。",
      "疑師未相知，待我尚塵俗。",
      "竊聞構新殿，東畔建廊屋。",
      "聖像已完布，舍利應祈祝。",
      "其餘雖未備，想亦漸周足。",
      "凡事在臻牢，慎勿尚遄速。",
      "堂基不厭高，磉窠須剩築。",
      "閒架莫求大，却須擇良木。",
      "椽桷貴稠直，楣栱要恒篤。",
      "但得規摹成，不憂無人續。",
      "五年縱未就，十年亦未蹙。",
      "今生不能了，後世亦修復。",
      "中庭要寬廣，從舍須團簇。",
      "堂前種杉檜，方丈植慈竹。",
      "冬青繞周遭，夏初香馥郁。",
      "松篁又次之，瀟灑快胸腹。",
      "園中開數徑，晚步散踡跼。",
      "沿階種藥苗，乘閒采盈掬。",
      "川芎并地黄，幽蘭間甘菊。",
      "泡水須麥門，熬湯要鶑粟。",
      "蘘莪并狗杞，可以備蔬蔌。",
      "葵藿及雞冠，可以悅心目。",
      "橘柚耀金苞，鎗旗資茗粥。",
      "四時皆要用，一奴長灌沃。",
      "地形或褊隘，後牆可展撲。",
      "東榮有園池，幽小類棋局。",
      "長土可裁削，凡材宜斬斸。",
      "使之稍清曠，可以蠲煩溽。",
      "秋至芙蕖紅，春來鴨頭淥。",
      "撥剌有魴鯉，優游棲雁鶩。",
      "菱芡交加生，藻荇參差畜。",
      "采嚼齒牙香，牽挽襟裾綠。",
      "可以娛賓朋，可以施水陸。",
      "穿渠繞吾院，高下相聯屬。",
      "畎引發新聲，潺湲若山谷。",
      "細事宜先治，大道在勤督。",
      "晨經勸羣庶，夜講誨幽獨。",
      "午間略行道，睡魔可降伏。",
      "智燈照昏迷，慧刀破貪慾。",
      "若夫潤澤事，在師更崇肅。",
      "爲山貴覆簣，彈冠重初沐。",
      "葷羶勿放入，酒會當遠逐。",
      "諸宅或相混，此詩可約束。",
      "庶令百里人，外悅更心服。",
      "從善若轉圜，慕義如湊輻。",
      "悟者味醍醐，昧者隔紗縠。",
      "病者解顛倒，强者銷忿毒。",
      "昆蟲與草芥，一一霑慧福。",
      "顧此區區心，提孩已懷蓄。",
      "十三聽先訓，觀音爲眷屬。",
      "二十學於寺，有意重蓋覆。",
      "誦書小松下，夜驚老僧宿。",
      "老僧睡不穩，冥心生毀讟。",
      "夢一白衣人，戒言勿輕觸。",
      "淩晨來謝我，道此頗慚恧。",
      "因知此大緣，聖心已潛屬。",
      "故余昔欲仕，先此治軒塾。",
      "無端赴辟書，萬里走炎燠。",
      "因緣論時事，乍榮復深辱。",
      "連延未能歸，非敢戀方穀。",
      "上欲榮二親，次欲芘諸族。",
      "妻封子可任，行將謝微祿。",
      "屯邅累見迫，神靈若相促。",
      "前日除永甯，君恩殊委曲。",
      "風物似京華，民醇無犴獄。",
      "月給五十千，歲租三百斛。",
      "茲事爲未了，力辭求倅睦。",
      "尚念雖近鄉，官身甚羈拲。",
      "黽勉終此任，庶幾堪退縮。",
      "驅馳六十年，今朝方自贖。",
      "可爲林下遊，放曠比麋鹿。",
      "幽園創書館，諸子弄黄軸。",
      "靜室爇名香，與師評梵竺。",
      "寺僧必欽嚮，師應勤訓育。",
      "童蒙儻來叩，我亦當善告。",
      "四季飯鄉人，三冬辦民浴。",
      "老姑與老姊，就可報恩鞠。",
      "季弟與羣姪，日可講驩穆。",
      "人生能幾何，此樂難盡錄。",
      "惟師本英豪，少小已良淑。",
      "傳經建精藍，飯衆邁高躅。",
      "飄然西北來，聲華滿京轂。",
      "名山及鉅院，諸公意勤縟。",
      "師皆力辭避，許我歸林麓。",
      "茲惟吾二人，密約有昔夙。",
      "然能蹈此語，沙金石中玉。",
      "吾身方困躓，師譽正彪襮。",
      "吾歸不爲艱，師退良難卜。",
      "飛雲謾出山，至寶欣還匵。",
      "素志幸已酬，忘言目相矚。",
      "幽顯若相佑，成就在忽倏。",
      "內外期兩立，緇素更純熟。",
      "惟吾二人者，可以共藏六。",
      "松江多波濤，西山鳴橡檞。",
      "台嶺誇石梁，廬阜詫飛瀑。",
      "與師結真賞，輕舉效鴻鵠。",
      "相將老此身，嘯歌隨寢餗。",
      "數終或歸去，任緣順所欲。",
      "却觀今日事，猶如夢中燭。"
    ],
    "added_time": "2026-01-03 06:50:33"
  },
  {
    "source_file": "poet.song.47000.json",
    "title": "題江干初雪圖",
    "author": "韓忠彥",
    "paragraphs": [
      "諸公當日聚巖廊，半謫南荒半已亡。",
      "唯有紫樞黄閣老，再開圖畫看瀟湘。"
    ],
    "added_time": "2026-01-03 06:50:33"
  },
  {
    "source_file": "poet.song.68000.json",
    "title": "七月一日作",
    "author": "晁說之",
    "paragraphs": [
      "去秋今復號新秋，要使新愁入舊愁。",
      "四海元龍霖雨望，一生仲舉國家謀。",
      "囚冠不脱凋蓬鬢，旅殯何堪敗蒻舟。",
      "誰與此懷同涕泗，南山朝靄暮烟浮。"
    ],
    "added_time": "2026-01-03 06:50:56"
  },
  {
    "source_file": "poet.tang.40000.json",
    "title": "鏡湖雪霽貽方干",
    "author": "崔道融",
    "paragraphs": [
      "天外曉嵐和雪望，月中歸棹帶冰行。",
      "相逢半醉吟詩苦，應抵寒猨褭樹聲。"
    ],
    "added_time": "2026-01-03 06:51:08"
  },
  {
    "source_file": "poet.song.61000.json",
    "title": "惜花謠",
    "author": "李復",
    "paragraphs": [
      "搖搖牆頭花，淺深爭灼灼。",
      "容冶不自持，飄揚成輕薄。",
      "只知朝爲春風開，不知暮爲春風落。",
      "人心愛春見花喜，看花却嫌花結子。",
      "別愁常亂空中絮，年光付與東流水。",
      "今朝還是見花開，明日清陰滿綠苔。",
      "寂寞流鶑歸去後，忍看落日上高臺。"
    ],
    "added_time": "2026-01-03 06:51:16"
  },
  {
    "source_file": "poet.song.57000.json",
    "title": "送張仲謀",
    "author": "黄庭堅",
    "paragraphs": [
      "竹雞相呼泥滑滑，夜雨連明溪漲闊。",
      "門前馬作遠行嘶，迺是張侯來訪別。",
      "入門下馬未暖席，猛如秋鷹欲飛掣。",
      "黄花可浮惜別杯，官沽苦酸不堪設。",
      "張侯少年氣高秀，太華孤峰带冰雪。",
      "袖中日日有新詩，正與秋蟲同一律。",
      "吏曹不能弄以事，太尉家兒盡英悊。",
      "窮愁寂寞雙鳬縣，唯子可輸肝膽說。",
      "遊君宮室如芝蘭，於我弟兄比瓜葛。",
      "相親更覺相去難，挽斷衫袖不忍訣。",
      "緬懷君家方盛時，迺翁屢把連城節。",
      "北使初隨富亳州，萬死弗顧探虎穴。",
      "煌煌忠槩奬王命，汝等於今仕朝列。",
      "稍開塞上秋草黄，螗螂怒臂當車轍。",
      "將軍西擁十萬師，謀士各伸三寸舌。",
      "胡不還家讀父書，上疏論兵款天闕。",
      "燕然山石可磨鎸，誰能禦子勒勳伐。",
      "功業未成且自愛，早寄書來慰饑渴。"
    ],
    "added_time": "2026-01-03 06:51:30"
  },
  {
    "source_file": "poet.song.69000.json",
    "title": "次韻和范信中同遊花藥有作",
    "author": "鄒浩",
    "paragraphs": [
      "花藥山去來，難遇此天日。",
      "深衣書眼青，摩衲禪眼碧。",
      "鴈峰相與高，可以同我適。",
      "浮雲當面開，千里見叢蓽。",
      "况紫盖祝融，插天日未夕。",
      "正爾無能名，僧來乞題石。"
    ],
    "added_time": "2026-01-03 06:52:52"
  },
  {
    "source_file": "poet.tang.22000.json",
    "title": "秋山",
    "author": "白居易",
    "paragraphs": [
      "久病曠心賞，今朝一登山。",
      "山秋雲物冷，稱我清羸顏。",
      "白石臥可枕，青蘿行可攀。",
      "意中如有得，盡日不欲還。",
      "人生無幾何，如寄天地間。",
      "心有千載憂，身無一日閑。",
      "何時解塵網，此地來掩關。"
    ],
    "added_time": "2026-01-03 06:53:18"
  },
  {
    "source_file": "poet.song.80000.json",
    "title": "予以王褒僮約授嗣行叟叟有書抵予并求跛奚移文且云要與僮約作伉儷以此詩戲之",
    "author": "李彭",
    "paragraphs": [
      "髯奴上劵歸公許，跛奚移文猶見催。",
      "臧獲要令成伉儷，文章相與挟風雷。",
      "目成眉語似真爾，足躡心邀安在哉。",
      "大士好奇聊一戲，不應禪寂便寒灰。"
    ],
    "added_time": "2026-01-03 06:53:32"
  },
  {
    "source_file": "poet.song.6000.json",
    "title": "孫及歸吳興",
    "author": "楊億",
    "paragraphs": [
      "家在霅溪傍，汀蘋遶舍香。",
      "草玄偏寂寞，爲客苦恓惶。",
      "澤國聊傾蓋，春闈早擅場。",
      "陔蘭行可採，月桂自應芳。",
      "税駕臨滄海，迴轅指大梁。",
      "裂裳趨遠道，負米及高堂。",
      "季子裘雖敝，安仁鬢未蒼。",
      "明年杏園裏，輙莫負春光。"
    ],
    "added_time": "2026-01-03 06:53:49"
  },
  {
    "source_file": "poet.song.94000.json",
    "title": "次馮子容主簿信州築居韻",
    "author": "曾幾",
    "paragraphs": [
      "聞君卜居水雲鄉，欲往從之各異方。",
      "屋角樹陰傾老蓋，溪南山色過浮梁。",
      "薫風自在翻書葉，梅雨相欺敗堵牆。",
      "長鋏高歌歸去好，幽棲爲我覓陽岡。"
    ],
    "added_time": "2026-01-03 06:54:10"
  },
  {
    "source_file": "poet.song.94000.json",
    "title": "送李似舉尚書帥桂州二首  其一",
    "author": "曾幾",
    "paragraphs": [
      "桂林佳事我能言，四座停杯且勿喧。",
      "人物豪華真樂國，江山清絕勝中原。",
      "親嘗荔子薫風浦，靜對梅花小雪村。",
      "邊鎖無虞庭少訟，不妨仙釋問真源。"
    ],
    "added_time": "2026-01-03 06:54:10"
  },
  {
    "source_file": "poet.tang.33000.json",
    "title": "江南書情二十韻寄秘閣韋校書貽之商洛宋先輩垂文二同年",
    "author": "皮日休",
    "paragraphs": [
      "四載加前字，今來未改銜。",
      "君批鳳尾詔，我住虎頭巖。",
      "季氏唯謀逐，臧倉只擬讒。",
      "時訛輕五羖，俗淺重三緘。",
      "瘦去形如鶴，憂來態似獑。",
      "才非師趙壹，直欲效陳咸。",
      "孤竹寧收笛，黃琮未作瑊。",
      "作羊寧免狠，爲兔即須毚。",
      "枕戶槐從亞，侵堦草嬾芟。",
      "壅泉教咽咽，壘石放巉巉。",
      "掣釣隨心動，抽書任意杴。",
      "茶教弩父摘，酒遣僰童監。",
      "默坐看山困，清齋飲水嚴。",
      "蘚生天竺屐，煙外洞庭帆。",
      "病久新烏帽，閑多著白衫。",
      "藥苞陳[雨]匼，詩草蠹雲函。",
      "遣客呼林狖，辭人寄海𧍧。",
      "室唯搜古器，錢只買秋杉。",
      "寡合無深契，相期有至諴。",
      "他年如訪問，煙蔦暗髟髟。"
    ],
    "added_time": "2026-01-03 06:54:26"
  },
  {
    "source_file": "poet.tang.14000.json",
    "title": "同辛兖州巢父盧副端岳相思獻酬之作因抒歸懷兼呈辛魏二院長楊長寧",
    "author": "戴叔倫",
    "paragraphs": [
      "暮角發高城，情人坐中起。",
      "臨觴不及醉，分散秋風裏。",
      "雖有明日期，離心若千里。",
      "前歡反惆悵，後會還如此。",
      "焉得夜淹留，一回終宴喜。",
      "羈遊復牽役，皆去重湖水。",
      "早晚泛歸舟，吾從數君子。"
    ],
    "added_time": "2026-01-03 06:54:56"
  },
  {
    "source_file": "poet.song.96000.json",
    "title": "枯柏",
    "author": "王洋",
    "paragraphs": [
      "齋前兩柏樹，其大皆十圍。",
      "我初營屋時，正與兩柏期。",
      "其一傍北亭，其一近南籬。",
      "相去十步間，當夏無炎曦。",
      "我翁時來遊，對此顔貌怡。",
      "群從來其間，或飲或賦詩。",
      "賓客來其間，顧盻屢解頤。",
      "桃李幾番春，不逐物態移。",
      "霜雪苦侵刻，曾不顔色衰。",
      "亦知堅貞性，凛凛不可期。",
      "夫何今年秋，予來自京師。",
      "哭親苫塊間，喘息絕自持。",
      "忽見南籬柏，索索但枯枝。",
      "徘徊柏樹下，終日懷嗟咨。",
      "家人對我言，柏死已經時。",
      "今年春夏交，老翁初見之。",
      "悲傷復愛惜，不忍加斧斯。",
      "意謂糞壤間，所處非所宜。",
      "材已中棟梁，安得死茅茨。",
      "爲此感慨久，子豈盡得知。",
      "我既聞此言，不覺重紛洟。",
      "豈爲小圃內，失此歲寒姿。",
      "蓋念天與人，響答良不疑。",
      "方夏巨柏死，致秋哲人萎。",
      "豈不明告人，象類來不遲。",
      "所以翁對此，泫然雙淚垂。",
      "大厦將營度，固非一木支。",
      "奈何如此材，終死不得施。",
      "芃芃叢生者，樸樕良已卑。",
      "槐老未及仞，露腹憂明離。",
      "東邊一畦菊，豈足充朝饑。",
      "樹蘭徒九畹，不能比蕪蘼。",
      "蕭蕭數竿竹，空腹將何爲。",
      "此外雜花木，不復較雄雌。",
      "譬如麟失藪，駑馬從競馳。",
      "鸞鳳要髙翔，巢卵何用窺。",
      "於懷久衡慮，追數苦費詞。",
      "枯柏復枯柏，汝其亦長思。"
    ],
    "added_time": "2026-01-03 06:55:42"
  },
  {
    "source_file": "poet.song.96000.json",
    "title": "路居士山水歌",
    "author": "王洋",
    "paragraphs": [
      "人年八十百慮昏，丈人耳目方聰明。",
      "他人到此筋力疲，丈人勝如年少時。",
      "老中强健閑中忙，經卷丹爐肘後方。",
      "金書千軸造理窟，赤城七篇談坐忘。",
      "我年三十始相識，丈人年已幾六十。",
      "往來出處三十年，體無作用神安然。",
      "靜窺了不見根底，我謂君心秪如此。",
      "那知能事有别腸，筆下風光窮妙理。",
      "龜溪道人古衲師，心辭聲利常無爲。",
      "晨鐘粥鉢半爐火，午日茶甌一局棋。",
      "一朝共語小窗前，袖出小卷含風煙。",
      "爲言老路手作此，畫出王郎訪戴船。",
      "明朝見我微笑語，漏泄丹青奈緇侣。",
      "别有一段壺中天，果若知音定分付。",
      "輕輕一軸數尺長，奇峰突兀烟茫茫。",
      "其間細屑千萬狀，領略試爲哦新章。",
      "初畫寒林宿鳥驚，山蹊漸曉人漸行。",
      "四僧趁飯分先後，人立渡頭沙岸口。",
      "一舟閑泊石岸中，一舟半渡凌雲空。",
      "兩舟一釣一垂網，上有雁落蘆花風。",
      "兩橋近山轉清絕，客攜笻杖半卼臲。",
      "定是當年鶴氅翁，神氣飄飄犯寒雪。",
      "山腰佛寺樓閣明，下有茅店臨沙汀。",
      "刹竿挺立照山影，風幡髣髴聞談僧。",
      "紛然萬象爭奇怪，縮地便移他境界。",
      "才薄其如此畫何，强寫嬌容捧心態。",
      "昔聞大令馳筆鋒，天門未借西南風。",
      "衆工索錢陽好語，吳起果被公叔沮。",
      "翩然拂袖返田廬，將軍妙手今爲幾。",
      "乃知胸中千頃碧，來自傳家萬金直。",
      "丈人丈人有餘墨，莫惜逢場時戲劇。"
    ],
    "added_time": "2026-01-03 06:55:42"
  },
  {
    "source_file": "poet.song.71000.json",
    "title": "木平像吾友宣老所藏宣示寂久矣余因歸朱方遇其徒慈俊乞得之喜而作此",
    "author": "吳則禮",
    "paragraphs": [
      "布襪元不破，霜雪遮頭顱。",
      "政自要老醜，肯剃頷底鬚。",
      "經卷聊關身，帳座種種無。",
      "安用古銅缾，捉以高鼻奴。",
      "草鞋掛龍牀，九州一蚍蜉。",
      "如何是木平，初落斤斧歟。",
      "龐眉宣道人，緬想骨已枯。",
      "舊炊玉粒飯，洗鉢獨我呼。",
      "跛跛遷臣歸，饑面黧且癯。",
      "至今說法處，井索纒轆轤。",
      "唐時李衛公，鑄鐵爲浮圖。",
      "此塔有壞滅，是事端弗渝。"
    ],
    "added_time": "2026-01-03 06:55:47"
  },
  {
    "source_file": "poet.song.71000.json",
    "title": "贈王子和",
    "author": "吳則禮",
    "paragraphs": [
      "二年紫塞頭，日日思都梁。",
      "歸來向清淮，白魚初飽霜。",
      "走馬脫轡頭，搴旗向沙場。",
      "不如把蟹螯，欹帽呼酒觴。",
      "要聽阿燕歌，頹然倚胡床。",
      "姮娥一笑粲，韻此九月凉。",
      "緬懷去從軍，隻影天一方。",
      "誰令投老夢，猶咤登太行。",
      "采采東籬花，其香何揚揚。",
      "昭華喚驚鸞，玉支况在傍。",
      "自慚老不解，著句說小粧。",
      "獨知折齒屐，尚可追二王。"
    ],
    "added_time": "2026-01-03 06:55:47"
  },
  {
    "source_file": "poet.song.61000.json",
    "title": "湖水歎",
    "author": "李復",
    "paragraphs": [
      "岷山中斷洮水來，分入西湖浸城址。",
      "一落城陰不復回，餘波日轉臯蘭尾。",
      "陰風凄冽寒氣早，愁霧慘澹邊思起。",
      "誰言秋水澹無情，默觀意亦有悲喜。",
      "天軒地闢滄溟開，百川東奔如激矢。",
      "龜龍受職日夜趨，萬折必東效臣子。",
      "發源本願盈科進，築防豈期因坎止。",
      "日升不及浴雲龍，泥潤空能養萑葦。",
      "停波寂寞雖無語，物情得失應如此。",
      "淮陰野外乞餘食，留侯圯下收墮履。",
      "當年或失龍準翁，冷落功名千古耻。",
      "我欲鳩工聚長鍤，齊平决堤如决紙。",
      "直看驚湍萬里潮，免嗟窮涸千山底。"
    ],
    "added_time": "2026-01-03 06:56:07"
  },
  {
    "source_file": "poet.song.61000.json",
    "title": "夔州旱",
    "author": "李復",
    "paragraphs": [
      "夔人耕山灰作土，散火滿山龜卜雨。",
      "春日不知秋有饑，下種計粒手中數。",
      "七月八月旱天紅，日脚散血龍似鼠。",
      "汙邪甌窶高下荒，草根木皮何甘苦。",
      "蠻商姦利乘人急，緣江轉米貿兒女，己身死重別離輕。",
      "歸州州南神有靈，歸人刲羊求山神。",
      "驅風灑潤應香火，飛點不到巫山村。",
      "巫山縣南也伐鼓，不告歸神告神女。",
      "江心黑氣卷江流，雷車載鬼雲中語。",
      "太守身作勸農官，子粒今朝多貸汝。",
      "春種須作三年計，上滿隆原下水滸。",
      "他時更勉後來人，老去子孫無莽鹵。"
    ],
    "added_time": "2026-01-03 06:56:07"
  },
  {
    "source_file": "poet.song.61000.json",
    "title": "唐秘書省書目石刻",
    "author": "李復",
    "paragraphs": [
      "蓬萊高閣凌浮雲，天上圖書奎壁明。",
      "榮河溫洛龜龍呈，魯壁汲冢科斗行。",
      "森羅萬目分緯經，大官供烹集羣英。",
      "魯魚亥豕校讎精，垂籤甲乙刻堅珉。",
      "懷素無量元崇名，唐興百年人文成。",
      "大盜一炬甚秦坑，碑落人間如碎星，埋沒草莽荆棘平。",
      "刊刻欲傳千萬齡，毀滅今與糞壤并。",
      "牧童敲擊看火生，鏗然清圓猶磬聲。"
    ],
    "added_time": "2026-01-03 06:56:07"
  },
  {
    "source_file": "poet.song.61000.json",
    "title": "玉泉寺",
    "author": "李復",
    "paragraphs": [
      "道人東立海上山，錫飛西落大江北。",
      "雙屨還乘海雲起，西過當陽駐山曲。",
      "倚巖引錫神泉湧，一道明虹出幽谷。",
      "兀然孤冥踞盤石，清夜鬼神禮白足。",
      "化城自化非人謀，七日煥然一何速。",
      "雄樓傑閣鬰相望，擁路十里長松綠。",
      "鳴鐘擊鼓四百年，法席巍巍傾楚蜀。",
      "堂上提印雲門孫，聞我足音下山麓。",
      "門銜大路久慣入，客館蕭蕭蔭寒竹。",
      "春茶自造始開嘗，色味甘新氣芬馥。",
      "更窮上方縱登覽，峰嶂四環森萬木。",
      "投老經過得少留，明發飛塵暗征轂。"
    ],
    "added_time": "2026-01-03 06:56:07"
  },
  {
    "source_file": "poet.song.84000.json",
    "title": "次韻伍孺安賦草堂瑞香",
    "author": "王庭珪",
    "paragraphs": [
      "草屋簾垂地，移花共宴遊。",
      "艷姬香入骨，熏炷錦幪頭。",
      "絕世方名立，殘霞暮不收。",
      "夜聲燈影亂，猶覺带嬌羞。"
    ],
    "added_time": "2026-01-03 06:56:27"
  },
  {
    "source_file": "poet.tang.32000.json",
    "title": "蘇小小歌",
    "author": "溫庭筠",
    "paragraphs": [
      "買蓮莫破券，買酒莫解金。",
      "酒裏春容抱離恨，水中蓮子懷芳心。",
      "吳宮女兒腰似束，家在錢唐小江曲。",
      "一自檀郎逐便風，門前春水年年綠。"
    ],
    "added_time": "2026-01-03 06:56:53"
  },
  {
    "source_file": "poet.tang.32000.json",
    "title": "春江花月夜詞",
    "author": "溫庭筠",
    "paragraphs": [
      "玉樹歌闌海雲黑，花庭忽作青蕪國。",
      "秦淮有水水無情，還向金陵漾春色。",
      "楊家二世安九重，不御華芝嫌六龍。",
      "百幅錦帆風力滿，連天展盡金芙蓉。",
      "珠翠丁星復明滅，龍頭劈浪哀笳發。",
      "千里涵空澄水魂，萬枝破鼻飄香雪。",
      "漏轉霞高滄海西，頗黎枕上聞天雞。",
      "蠻弦代寫曲如語，一醉昏昏天下迷。",
      "四方傾動煙塵起，猶在濃香夢魂裏。",
      "後主荒宮有曉鶯，飛來只隔西江水。"
    ],
    "added_time": "2026-01-03 06:56:53"
  },
  {
    "source_file": "poet.song.57000.json",
    "title": "次韵任公漸感梅花十五韵",
    "author": "黄庭堅",
    "paragraphs": [
      "花信風來自伊洛，稍稍花光上林薄。",
      "經年病骨怯輕寒，裁就春衫不勝著。",
      "纍纍牆底卧虛樽，醉鄉何處尋城郭。",
      "小軒假寐遊華胥，萬籟無聲燈寂寞。",
      "落梅新詩入吾手，驚起詩魔如發愕。",
      "高文逸氣天馬趨，尾端尚許青蠅託。",
      "坐恐句芒弃我歸，看花不及空紫萼。",
      "生前常苦不自閑，芻豢縻人受羈絡。",
      "我嗟卒歲敝鞍韉，風敗衣裾塵滿橐。",
      "輕裘緩带多公暇，公獨奈何猶不樂。",
      "公言少年豈易知，鳳屏翠幔愁蕭索。",
      "蚤從琪樹折春飈，每見新詩淚雙落。",
      "勸公且共飲此酒，酒令雖嚴莫嗔虐。",
      "時翻舞袖間清歌，日薦南蓴羹北酪。",
      "花開莫問醜與妍，隨分眼前罄杯酌。",
      "不須憔悴減腰圍，也學東陽沈侯約。"
    ],
    "added_time": "2026-01-03 06:56:57"
  },
  {
    "source_file": "poet.song.68000.json",
    "title": "書事酬新興元使君邵大兄邵與圓機有舊因以奉呈",
    "author": "晁說之",
    "paragraphs": [
      "東來車騎豈君歸，我欲懸車歸則時。",
      "仙女丹砂能不老，腐儒青簡亦難衰。",
      "寧乖洛水田園計，且及燕山餽餉期。",
      "最課直當中祕閣，白頭相望更遲遲。"
    ],
    "added_time": "2026-01-03 06:57:03"
  },
  {
    "source_file": "poet.tang.6000.json",
    "title": "",
    "author": "儲光羲",
    "paragraphs": [
      "伊昔好觀國，自鄉西入秦。",
      "往復萬餘里，相逢皆衆人。",
      "大君幸東嶽，世哲扈時巡。",
      "予亦從此去，閑居清洛濱。",
      "稍稍寒木直，彩彩陽華新。",
      "迭宕孔文舉，風流石季倫。",
      "妙年一相得，白首定相親。",
      "重此虛賓館，歡言冬及春。",
      "哲兄盛文史，出入馳高軌。",
      "令德本同人，深心重知己。",
      "絳衣朝聖主，紗帳延才子。",
      "伯淮與季江，清濬各孤峙。",
      "羣芳趨汎愛，萬物通情理。",
      "而我信空虛，提攜過杞梓。",
      "夫君美聲德，直道期終始。",
      "孰謂忽離居，優游鄭東里。",
      "東里近王城，山連路亦平。",
      "何言相去遠，閑言獨淒清。",
      "萬里鴻鴈度，四鄰砧杵鳴。",
      "其如久離別，重以霜風驚。"
    ],
    "added_time": "2026-01-03 06:57:25"
  },
  {
    "source_file": "poet.song.90000.json",
    "title": "食蟹",
    "author": "李綱",
    "paragraphs": [
      "平生最愛梁谿居，溪頭紫蟹幾尺餘。",
      "持矛被甲意頗横，霜後直欲陵於菟。",
      "端然秉炬可攻取，束縳健者歸庖厨。",
      "雙螯如臂自可飽，滿腹膏液凝紅酥。",
      "每傾新釀爲一醉，風味竊疑他所無。",
      "那知謪墮荒山裏，乃有此物供臞儒。",
      "客云來自九江郡，分以餉我良勤渠。",
      "輪囷初喜入盤饌，郭索想見行泥塗。",
      "西風江岸蘆葦枯，下田粳稻香且腴。",
      "朝魁把穟屢蛻殻，宜爾怪偉胸中都。",
      "內黄疏封何足道，左手相持真可娛。",
      "流膏斫雪快一嚼，不復悵望思東吳。"
    ],
    "added_time": "2026-01-03 06:57:26"
  },
  {
    "source_file": "poet.song.90000.json",
    "title": "食橘",
    "author": "李綱",
    "paragraphs": [
      "洞庭一夜天雨霜，橘林綠苞朝已黄。",
      "遠題書後三百顆，入手便覺秋風香。",
      "黄金爲膚白玉瓤，沆瀣深貯甘且芳。",
      "雕盤初擘噀清霧，冰齒乍嚼流瓊漿。",
      "色香氣味紛可喜，下視衆果皆茫茫。",
      "嗟余平生愛種此，木奴千樹梁谿傍。",
      "只今蒿艾已埋没，豈敢向日爭熒煌。",
      "蓬萊雲氣久寂寞，漢殿無復羅瀟湘。",
      "厥包縱有盡酸澀，剖之蠧朽安足嘗。",
      "乃知汝病是天意，坐使玉食無輝光。",
      "荒山乃爾飫佳品，安得騕褭置錦堂。",
      "君不見杜陵野老歌病橘，蕭蕭半死誠可傷。"
    ],
    "added_time": "2026-01-03 06:57:26"
  },
  {
    "source_file": "poet.tang.51000.json",
    "title": "禹廟",
    "author": "錢弘倧",
    "paragraphs": [
      "千古功勳孰可倫，東來靈宇壓乾坤。",
      "塵埃共鏁梁猶在，星斗俱昏劍獨存。",
      "蟾殿夜寒籠翠幌，麝爐春暖酹瓊樽。",
      "會稽山水秋風裏，長放松聲入廟門。",
      "（〖1〗北宋孔延之《會稽掇英總集》卷八收此詩，署「錢倧」，異文較多，錄如次：「功勳」作「英靈」，「東來」作「西來」，「靈宇」作「神宇」，「梁猶在」作「梅梁在」，「俱昏」作「俱分」，「劍獨存」作「劍韣存」，「籠翠幌」作「搖翠幌」，「山水」作「山下」。",
      "《嘉泰會稽志》卷十二引「塵埃」二句，文字同《會稽掇英總集》。",
      "）。"
    ],
    "added_time": "2026-01-03 06:57:30"
  },
  {
    "source_file": "poet.song.6000.json",
    "title": "偶興",
    "author": "楊億",
    "paragraphs": [
      "芳蘭滋九畹，蕭蒿亦旁植。",
      "威鳳翔丹山，鴟梟猶接翼。",
      "雅琴歌南風，蛙鳴不容息。",
      "驪珠媚清川，魚目光激射。",
      "薫蕕豈同器，雲壤自懸隔。",
      "咄咄來逼人，薨薨止于棘。",
      "發跡由屠沽，操心希桀跖。",
      "天形固殘毁，吏曹嘗擯斥。",
      "狠羊遠刀杌，黠馬委銜策。",
      "心同溪壑險，惡比邱山積。",
      "天聽本聰明，神道尤正直。",
      "當用禦魑魅，豈令爲鬼蜮。",
      "舂喉魯陽戈，鉤頸子雲戟。",
      "肉委餓虎蹊，屍投窮髪北。",
      "饑鷹礪吻啄，猰貐磨牙食。",
      "魂氣縶酆都，膏血塗荒磧。",
      "去草絕本根，决疽恣鍼石。",
      "所居必污潴，遺種盡刳剔。",
      "渠魁已殱殄，非類彌怵惕。",
      "稂莠既芟夷，善苗漸滋殖。",
      "君子益知命，視履如平昔。",
      "小人競革音，滅身在漏刻。",
      "堯民率可封，湯網從此釋。",
      "永躋仁壽期，共造華胥域。"
    ],
    "added_time": "2026-01-03 06:57:45"
  },
  {
    "source_file": "poet.tang.14000.json",
    "title": "撫州對事後送外生宋垓歸饒州覲侍呈上姊夫",
    "author": "戴叔倫",
    "paragraphs": [
      "淮汴初喪亂，蔣山烽火起。",
      "與君隨親族，奔迸辭故里。",
      "京口附商客，海門正狂風。",
      "憂心不敢住，夜發驚浪中。",
      "雲開方見日，潮盡爐峯出。",
      "石壁轉棠陰，鄱陽寄茅室。",
      "淹留三十年，分種越人田。",
      "骨肉無半在，鄉園猶未旋。",
      "爾家習文藝，旁究天人際。",
      "父子自相傳，優游聊卒歲。",
      "學成不求達，道勝那厭貧。",
      "時入閭巷醉，好是羲皇人。",
      "頃因物役牽，偶逐簪組輩。",
      "謗書喧朝市，撫己慙淺昧。",
      "世業大小禮，近通顏謝詩。",
      "念渠還領會，非敢獨爲師。"
    ],
    "added_time": "2026-01-03 06:57:51"
  },
  {
    "source_file": "poet.song.94000.json",
    "title": "送路應求赴郢守",
    "author": "曾幾",
    "paragraphs": [
      "一雨全清去路塵，石城風物話臨分。",
      "了無獄訟勞官長，賸有江山奉使君。",
      "樓上今誰能和曲，鼻端那復可揮斤。",
      "吾人莫道知音少，千里歡謡入聽聞。"
    ],
    "added_time": "2026-01-03 06:58:03"
  },
  {
    "source_file": "poet.tang.7000.json",
    "title": "登鹿門山",
    "author": "孟浩然",
    "paragraphs": [
      "清曉因興來，乘流越江峴。",
      "沙禽近方識，浦樹遙莫辨。",
      "漸至鹿門山，山明翠微淺。",
      "巖潭多屈曲，舟檝屢回轉。",
      "昔聞龐德公，采藥遂不返。",
      "金澗餌芝朮，石牀臥苔蘚。",
      "紛吾感耆舊，結攬事攀踐。",
      "隱迹今尚存，高風邈已遠。",
      "白雲何時去，丹桂空偃蹇。",
      "探討意未窮，回艇夕陽晚。"
    ],
    "added_time": "2026-01-03 06:58:22"
  },
  {
    "source_file": "poet.song.78000.json",
    "title": "學正郭勉夫示詩次韻答之",
    "author": "葛勝仲",
    "paragraphs": [
      "有道家聲遠，沉機足幹時。",
      "松生非培塿，檀伐待淪漪。",
      "虎脊卑凡乘，蛾眉疾衆姬。",
      "一鳴驚伍舉，千里器王珪。",
      "德令温温著，名香藹藹馳。",
      "披荘問同異，執禮判嫌疑。",
      "操尙傾涓子，才華進客兒。",
      "適齊非鼓瑟，逃楚笑吹箎。",
      "藝苑高三絕，書庠肅五儀。",
      "涌泉推敏思，翻水播英辭。",
      "計吏趨蘭省，諸生偃璧池。",
      "行殊師也過，論鄙釋之卑。",
      "默識扳安世，多方劣惠施。",
      "風標寒似玉，機警利如錐。",
      "高翥千齡鶴，前知五總龜。",
      "碎金珍謝傅，餘錦夢丘遲。",
      "謬學邯郸步，工施渾沌眉。",
      "文科将赫奕，榮路即威夷。",
      "器業今爲重，功勲士所期。",
      "他年青竹上，凜凛看名垂。"
    ],
    "added_time": "2026-01-03 06:59:38"
  },
  {
    "source_file": "poet.song.71000.json",
    "title": "過歐陽元老草堂",
    "author": "吳則禮",
    "paragraphs": [
      "知子廊廟器，誅茅楚江邊。",
      "緬懷靖節意，心遠地自偏。",
      "綠髪走關塞，蹭蹬成華顛。",
      "老益抱孤操，冥鴻正翩翩。",
      "草堂足幽趣，茗飲共留連。",
      "新詩出錦囊，火齊堆我前。",
      "芙蕖頗秀發，灼灼初爭妍。",
      "解衣俯方塘，潑潑鮪與鱣。",
      "屋角升赤日，長空隨飛鳶。",
      "羽扇無停揮，聒耳憚鳴蟬。",
      "蠻簟敷龍牙，曲肱偶欹眠。",
      "輕風灑梁棟，爽氣回九天。",
      "壁間湖灘圖，百仞懸驚泉。",
      "詎復畏執熱，况若聞潺湲。",
      "時延遯世人，坐鼓薫風絃。",
      "得意委萬類，高軼象帝先。",
      "惟兹霜露零，黄菊輸金鈿。",
      "白眼望河漢，雲收月娟娟。",
      "濁酒可消憂，况乃數擊鮮。",
      "聊持魚枕蕉，脫屣秋水壖。",
      "商略周八極，落落遺簡編。",
      "誰言厭羈旅，便欲終殘年。"
    ],
    "added_time": "2026-01-03 06:59:47"
  },
  {
    "source_file": "poet.song.6000.json",
    "title": "章徵君見和所寄詩再次本韻酬贈",
    "author": "楊億",
    "paragraphs": [
      "武夷山秀建溪清，身隱心閑事不縈。",
      "前古是非爲己任，故鄉人物與誰評。",
      "勸農春壠巾頻折，逢客秋郊蓋暫傾。",
      "綵服趨翔娛壽母，絳帷談論誘諸生。",
      "潁流洗耳殊非達，谷口躬耕亦近名。",
      "博奕自堪銷永日，絲桐兼得助高情。",
      "莫嫌霜雪將侵鬢，須歎塵埃漸滿纓。",
      "早晚鳴騶催上道，聖君虛左欲相迎。"
    ],
    "added_time": "2026-01-03 07:00:07"
  },
  {
    "source_file": "poet.song.60000.json",
    "title": "和純翁聞新雁",
    "author": "華鎮",
    "paragraphs": [
      "出門無緒看飛蓬，入夜還驚度早鴻。",
      "塞外長蘆應已斷，天涯尺素竟難通。",
      "青熒疏幌遮寒燼，窸窣高梧弄夕風。",
      "今夜只應欹枕後，夢魂隨汝到江東。"
    ],
    "added_time": "2026-01-03 07:00:19"
  },
  {
    "source_file": "poet.song.69000.json",
    "title": "和路子高微雨中至山光寺",
    "author": "鄒浩",
    "paragraphs": [
      "野闊天低四望賒，霏微膏雨兆休嘉。",
      "早鐘鬰鬰穿雲斷，官柳垂垂夾道斜。",
      "邂逅庭前方指柏，逡巡木末已棲鴉。",
      "楊朱易服歸來處，荷笠收車幾萬家。"
    ],
    "added_time": "2026-01-03 07:00:33"
  },
  {
    "source_file": "poet.song.69000.json",
    "title": "送監作院潘供備  其二",
    "author": "鄒浩",
    "paragraphs": [
      "飄飄雅致孰如君，旋闢西軒置酒樽。",
      "振木豈惟聞白雪，斷纓仍許醉黄昏。",
      "長亭風順已言别，小圃春迴空自繁。",
      "惆悵潛齋不知處，何年携手却重論。"
    ],
    "added_time": "2026-01-03 07:00:33"
  },
  {
    "source_file": "poet.tang.14000.json",
    "title": "將赴湖南留別東陽舊僚兼示吏人",
    "author": "戴叔倫",
    "paragraphs": [
      "智力苦不足，黎甿殊未安。",
      "忽從新命去，復隔舊寮歡。",
      "曉路整車馬，離亭會衣冠。",
      "冰堅細流咽，燒盡亂峯寒。",
      "耆老相餞送，兒童亦悲酸。",
      "桐鄉寄生怨，欲話此情難。"
    ],
    "added_time": "2026-01-03 07:00:57"
  },
  {
    "source_file": "poet.song.96000.json",
    "title": "僊上人舉進士過三十不第作詩曰男兒三十未有立人世百年徒自勞徑拂衣削髪爲比丘今二十年矣精力甚健及將遊天台既羡師行復自悔訟因其將行作詩紀之",
    "author": "王洋",
    "paragraphs": [
      "春風只解吹春花，靈根古木無生芽。",
      "玲瓏拳石出萬様，碧峰千仞藏煙霞。",
      "世間百事總如此，偶然感慨還興嗟。",
      "上人本是龍門客，少小辭家來射策。",
      "可憐奇物未化神，卻與凡鱗同點額。",
      "當時三十未爲老，急電抽身能覺早。",
      "一投空跡二十年，留得詩腸至今好。",
      "我始與君同業書，明瓊偶紀張雙魚。",
      "强將野鶴落樊圃，不與閑雲同卷舒。",
      "君將風袖隨煙霞，我獨塵緣著冠屨。",
      "試問堂中老衲師，定見兩人優劣處。",
      "天台風路埋雲根，寒巖夜嘯鼪鼯群。",
      "脱身也自不費力，未疑此心長羡君。",
      "他年邂逅雲門路，不止分君一片雲。"
    ],
    "added_time": "2026-01-03 07:01:10"
  },
  {
    "source_file": "poet.song.78000.json",
    "title": "十二月初四日遊吳山院",
    "author": "葛勝仲",
    "paragraphs": [
      "穩坐踰年矣，渾消髀肉頑。",
      "兩兒挾籃轝，十里訪吳山。",
      "佛老聊施佞，官曹未畏瘝。",
      "煙林穿窈窈，巖溜揭潺潺。",
      "樓觀修篁外，招提翠麓間。",
      "嶝危愁憊力，潭凈怯衰顔。",
      "身縛何因脱，心紛得暫刪。",
      "歲窮嗟俛仰，境勝彊躋攀。",
      "臘出因休吏，晡歸及閉關。",
      "相将投此幘，永伴黑衣閒。"
    ],
    "added_time": "2026-01-03 07:02:17"
  },
  {
    "source_file": "poet.song.85000.json",
    "title": "癸未春被召東山益老來賀曰趙州八十猶行脚以詩答之云",
    "author": "王庭珪",
    "paragraphs": [
      "八十心猶未悄然，横擔拄杖布行纒。",
      "都城遊徧歸來日，却使誰還湯水錢。"
    ],
    "added_time": "2026-01-03 07:02:24"
  },
  {
    "source_file": "poet.tang.6000.json",
    "title": "尚書省受誓誡貽太廟裴丞",
    "author": "儲光羲",
    "paragraphs": [
      "皇家有恆憲，齋祭崇明祀。",
      "嚴車伊洛間，受誓文昌裏。",
      "沈沈雲閣見，稍稍城烏起。",
      "曙色照衣冠，虛庭鳴劒履。",
      "裴回念私覿，悵望臨清汜。",
      "點翰欲何言，相思從此始。"
    ],
    "added_time": "2026-01-03 07:02:39"
  },
  {
    "source_file": "poet.song.6000.json",
    "title": "偶書",
    "author": "楊億",
    "paragraphs": [
      "朱輪遠守未成歡，薄宦令人意漸闌。",
      "郡閣政清慵按吏，鄉園路近欲休官。",
      "梅花遶檻驚春早，布水當簷覺夏寒。",
      "已是三年不聞問，何如歸去把魚竿。"
    ],
    "added_time": "2026-01-03 07:02:40"
  },
  {
    "source_file": "poet.song.79000.json",
    "title": "宿西林寺有先特進及先學士詩",
    "author": "李彭",
    "paragraphs": [
      "渡江送行人，我行亦清興。",
      "草木春路賖，斜斜復整整。",
      "獨造此寶坊，深穩庭宇静。",
      "複閣襯烟霞，疏林泄鐘磬。",
      "殘僧澀對人，短童工汲井。",
      "杖屨若能神，迥知兹遊勝。",
      "楹間盤硬語，怪底光炯炯。",
      "追還曾高風，熟復發深省。",
      "來歸十陽秋，足不踐斯境。",
      "猿鶴情未忘，拾松來煮茗。"
    ],
    "added_time": "2026-01-03 07:02:43"
  },
  {
    "source_file": "poet.tang.33000.json",
    "title": "揚州看辛夷花",
    "author": "皮日休",
    "paragraphs": [
      "臘前千朵亞芳叢，細膩偏勝素柰功。",
      "螓首不言披曉雪，麝臍無主任春風。",
      "一枝拂地成瑤圃，數樹參庭是蘂宮。",
      "應爲當時天女服，至今猶未放全紅。"
    ],
    "added_time": "2026-01-03 07:02:46"
  },
  {
    "source_file": "poet.song.71000.json",
    "title": "送覺老住鹿門",
    "author": "吳則禮",
    "paragraphs": [
      "平生作許奇，三匝繞茅舍。",
      "白髪右掖門，朝參隨萬馬。",
      "覺也鐵脊梁，兒子笑諸方。",
      "時時容子美，來過贊公房。",
      "袖書僕射府，打包鹿門去。",
      "獨有田恊律，知渠逸羣句。",
      "余方在泥滓，妄意水傳器。",
      "他年著行纒，一鉢有能事。"
    ],
    "added_time": "2026-01-03 07:02:56"
  },
  {
    "source_file": "poet.song.47000.json",
    "title": "送魏君致遠之吳興兼寄祝修中",
    "author": "朱長文",
    "paragraphs": [
      "庠中今多材，燦若荆岫玉。",
      "琢磨觀粹美，尤愛魏與祝。",
      "二子幼相友，共學橫山麓。",
      "抱書來泮宮，美質異碌碌。",
      "文辭堪適用，光瑩輕縑幅。",
      "前年掇高選，麗賦人爭錄。",
      "吳興太守賢，好善下白屋。",
      "貽書勤聘禮，掃榻待英躅。",
      "伯樂過冀北，所顧皆驥騄。",
      "翩翩告別去，舟泛苕溪淥。",
      "南陔急親養，聊以奉水菽。",
      "愧我不能留，嗈嗈想鴻鵠。",
      "良辰振六翮，一舉聳羣目。",
      "雲漢期高翔，稻粱非所欲。"
    ],
    "added_time": "2026-01-03 07:03:36"
  },
  {
    "source_file": "poet.song.56000.json",
    "title": "奉答子高見贈十韵",
    "author": "黄庭堅",
    "paragraphs": [
      "柳徑雨著綿，竹齋風隕籜。",
      "屏處人事少，晴餘鳥聲樂。",
      "詩卷墮我前，謂從天上落。",
      "君有古人風，詩如古人作。",
      "簞瓢謝膏粱，翰墨化糟粕。",
      "誤蒙東海觀，吾淺迺可酌。",
      "真成聞道百，自謂莫己若。",
      "謝生石韞玉，志尚本丘壑。",
      "雖無首陽粟，飲水亦不惡。",
      "跫然何時來，爲我一發藥。"
    ],
    "added_time": "2026-01-03 07:03:42"
  },
  {
    "source_file": "poet.song.56000.json",
    "title": "招子高二十二韵兼簡常甫世弼",
    "author": "黄庭堅",
    "paragraphs": [
      "我行向厭次，夏扇日在摇。",
      "甘瓜未除壟，高柳尚鳴蜩。",
      "駕言聊攝歸，飛霜曉封條。",
      "負薪泣裘褐，公子御狐貂。",
      "歲月坐晼晚，鬢顔颯然凋。",
      "道德千古事，斯文非一朝。",
      "往者我不及，後生多見超。",
      "吾黨二三子，士林聳孤標。",
      "小謝抱周易，忘言獨參寥。",
      "崔郎楚左史，二典考舜堯。",
      "王生風雅學，談辯秋江潮。",
      "灑筆驚有司，小敵謂可驕。",
      "安知摴蒱局，臨關敗三梟。",
      "三生數步隔，屢赴茗碗邀。",
      "小謝殊未來，我覺百里遙。",
      "問之憂菽水，心慮極無聊。",
      "父憐母不訶，日以濁酒澆。",
      "此道如鼎實，念子羹未調。",
      "古來有親養，回也樂一瓢。",
      "不田鶉生宎，在物乃爲妖。",
      "吾言有師承，可信如斗杓。",
      "詩以解子憂，亦用當子招。"
    ],
    "added_time": "2026-01-03 07:03:42"
  },
  {
    "source_file": "poet.song.56000.json",
    "title": "次韵謝子高讀淵明傳",
    "author": "黄庭堅",
    "paragraphs": [
      "枯木嵌空微暗淡，古器雖在無古絃。",
      "袖中正有南風手，誰爲聽之誰爲傳。",
      "風流豈落正始後，甲子不數義熙前。",
      "一軒黄菊平生事，無酒令人意缺然。"
    ],
    "added_time": "2026-01-03 07:03:42"
  },
  {
    "source_file": "poet.song.56000.json",
    "title": "奉和王世弼寄上七兄先生用其韵",
    "author": "黄庭堅",
    "paragraphs": [
      "宮槐弄黄黄，蓮葉綠婉婉。",
      "時同二三友，竹軒凉夏晚。",
      "駕言都城南，以望征車返。",
      "何知苦淹回，及此秋景短。",
      "愁思令人瘦，舉目道路遠。",
      "西風脫一葉，薦士聞鄉選。",
      "簡書催渡河，賓客不得展。",
      "親憂對萱叢，婦病廢巾盥。",
      "言趨厭次城，鞭馬倦長阪。",
      "棗林蔽天日，交陰不容繖。",
      "仰看實離離，憶見花纂纂。",
      "異鄉懷節物，不共斟酒盞。",
      "舉場下馬入，深鎖嚴籥管。",
      "諸生所程書，捃束若稭稈。",
      "蜜燈坐回環，丹硯精料柬。",
      "披榛拔芝蘭，斷石收琰琬。",
      "紛爭一日事，聲實溷端窾。",
      "天球或棄遺，斗筲尚何算。",
      "西歸到官舍，塵土昏案版。",
      "寒窗穿碧疏，潤礎鬧蒼蘚。",
      "詩書鵲巢翻，帷幔蛛絲罥。",
      "果知兄未來，光陰坐晼晚。",
      "昨蒙叔父報，亦歎音書簡。",
      "薄言使事重，激切被天遣。",
      "逋流一方病，責任媲和扁。",
      "咨詢懷靡及，不遑暇息偃。",
      "嚼冰進糜餐，衝雪踏層巘。",
      "嚴霜八月飛，貂狐無餘暖。",
      "念嗟叔母劉，窮年寄甥館。",
      "尚憐公初黠，誘掖到昭宛。",
      "庭堅薄才資，行又出町疃。",
      "浮雲與世疏，短綆及道淺。",
      "匠伯首暫回，大樗終偃蹇。",
      "學宮尸廩入，奉養闕豐腆。",
      "學徒日新聞，孤陋猶舊典。",
      "小材渠困我，持斲問輪扁。",
      "大材我屈渠，越雞當鵠卵。",
      "未能引分去，戀祿幸苟免。",
      "平生報一飽，從事極黽勉。",
      "豈如不見收，放身就閒散。",
      "思伯卧江南，無心趣軒冕。",
      "龐翁跡頗親，黄蘗門屢款。",
      "齋餘佛飯香，茶沸甘露滿。",
      "逢人問進退，餘事寄一莞。",
      "仲父挾高才，甘爲溝中斷。",
      "青黄可犧樽，薦廟配瑚璉。",
      "季父有逸興，未嘗入都輦。",
      "臨流呼釣船，拂石弄琴阮。",
      "雍容從朋交，林下追游衍。",
      "田園雖足樂，及時思還返。",
      "陰寒木鳴條，望損倚門眼。",
      "南枝喜鳴鵲，尺素託黄犬。",
      "又以窀穸留，歸期指姑洗。",
      "寄聲問僧護，兒髮可以綰。",
      "妙言對賓客，稱渠萬金産。",
      "爾來弄筆硯，墨水惡翻建。",
      "大字如栖鴉，已不作肥軟。",
      "魯論未徹章，正苦諸叔嬾。",
      "新詩開累紙，欲罷不能卷。",
      "遠懷託孤高，別思盈繾綣。",
      "秋月明夜潮，柘漿凍金碗。",
      "疏杵韵寒砧，幽泉流翠筧。",
      "吟哦口垂涎，嚼味有餘雋。",
      "傳示同好人，我家東牀坦。",
      "風煙意氣生，揮毫寫藤繭。",
      "獵山窮鶉鴽，罩海極蝦蜆。",
      "銀鉤亂眼膜，嘉句濯肺脘。",
      "且言伯在野，朋友必推挽。",
      "五泰列清廟，聖緒今皇纘。",
      "真儒運斗樞，道化迪天顯。",
      "朝論惜才難，逸民大蒐獮。",
      "豈聞任方物，包貢遺羽簳。",
      "招車必翹翹，前席思謇謇。",
      "王甥欲好懷，高意恐難轉。",
      "長篇題遠筒，封寄淚空潸。",
      "遙知雲際開，灰飛黄鍾管。"
    ],
    "added_time": "2026-01-03 07:03:42"
  },
  {
    "source_file": "poet.song.56000.json",
    "title": "送吳彥歸番陽",
    "author": "黄庭堅",
    "paragraphs": [
      "學省困齏鹽，人材任尊奬。",
      "倥侗祝螟蛉，小大器罌瓬。",
      "諸生厭晚成，躐學要儈駔。",
      "摹書說偏旁，破義析名象。",
      "九鼎奏簫韶，爰居端不饗。",
      "青衿少到門，庭除晝閒敞。",
      "竹風交槐陰，三見秋氣爽。",
      "時頼解事人，載酒直心賞。",
      "吳郎楚國材，幽蘭秀榛莽。",
      "彥國吐嘉言，子將喜標榜。",
      "平生欽豪俊，久客慕鄉黨。",
      "虛齋延灑掃，薄飯薦腒鮝。",
      "詩句唾成珠，笑嘲愜爬痒。",
      "春夏頻謝除，曾未厭來往。",
      "歸雁多喜聲，寒蟬停哀響。",
      "黄花滿籬落，白蟻鬧甕盎。",
      "留君待佳節，忽忽戒徂兩。",
      "親戚傷離居，交游念疇曩。",
      "棋局無對曹，摴蒱失朋長。",
      "問君去爲何，雲物愁莽蒼。",
      "壽親髮斑斑，千里勞夢想。",
      "家雞藁頭肥，寒魚受罾網。",
      "甘旨蔌中厨，伊啞弄文襁。",
      "此行樂未央，安知川塗廣。",
      "深秋上滄江，遠水平如掌。",
      "人生要得意，壯士多曠蕩。",
      "野鶴被籠樊，江鷗戀菰蔣。",
      "本來丘壑姿，不著芻豢養。",
      "寄聲謝鄉鄰，爲我具兩槳。",
      "有路即歸田，君其信非誑。"
    ],
    "added_time": "2026-01-03 07:03:42"
  },
  {
    "source_file": "poet.song.57000.json",
    "title": "賦陳季張北軒杏花得酒字",
    "author": "黄庭堅",
    "paragraphs": [
      "青春不揀勢薄厚，春到人家盡花柳。",
      "杏園主人殊未來，豈謂一枝先入手。",
      "天晴日暖籠紫煙，鏡裏紅粧猶带酒。",
      "江梅已盡桃李遲，此時此花即吾友。",
      "欄邊漸滿枝上空，歎息躊躇爲之久。",
      "榮衰何異人一生，少壯蹔時成老醜。",
      "狂癡未解惜光陰，不飲十人常八九。",
      "豈如大醉升糟邱，太古乾坤隨處有。",
      "更當種子如董仙，摶米誰能問升斗。"
    ],
    "added_time": "2026-01-03 07:03:46"
  },
  {
    "source_file": "poet.tang.22000.json",
    "title": "觀稼",
    "author": "白居易",
    "paragraphs": [
      "世役不我牽，身心常自若。",
      "晚出看田畝，閑行旁村落。",
      "纍纍繞場稼，嘖嘖羣飛雀。",
      "年豐豈獨人，禽鳥聲亦樂。",
      "田翁逢我喜，默起具尊杓。",
      "斂手笑相延，社酒有殘酌。",
      "媿茲勤且敬，藜杖爲淹泊。",
      "言動任天真，未覺農人惡。",
      "停杯問生事，夫種妻兒穫。",
      "筋力苦疲勞，衣食常單薄。",
      "自慙祿仕者，曾不營農作。",
      "飽食無所勞，何殊衛人鶴。"
    ],
    "added_time": "2026-01-03 07:04:22"
  },
  {
    "source_file": "poet.song.69000.json",
    "title": "和通判王定國承議遊竹西  其二",
    "author": "鄒浩",
    "paragraphs": [
      "一霎狂飈破曉陰，春光極目幾千尋。",
      "會須勝事追蓮社，更約幽人訪竹林。",
      "渺渺平田涵白水，蕭蕭蒼檜聒清音。",
      "鄭虔才大猶遭罵，重愧持杯許脱簪。"
    ],
    "added_time": "2026-01-03 07:05:31"
  },
  {
    "source_file": "poet.tang.28000.json",
    "title": "深春",
    "author": "許渾",
    "paragraphs": [
      "故里千帆外，深春一鴈飛。",
      "干名頻慟哭，將老欲何歸。",
      "未穀拋還憶，交親晚更稀。",
      "空持望鄉淚，霑灑寄來衣。"
    ],
    "added_time": "2026-01-03 07:05:39"
  },
  {
    "source_file": "poet.tang.7000.json",
    "title": "庭橘",
    "author": "孟浩然",
    "paragraphs": [
      "明發覽羣物，萬木何陰森。",
      "凝霜漸漸水，庭橘似懸金。",
      "女伴爭攀摘，摘窺礙葉深。",
      "竝生憐共蒂，相示感同心。",
      "骨刺紅羅被，香黏翠羽簪。",
      "擎來玉盤裏，全勝在幽林。"
    ],
    "added_time": "2026-01-03 07:05:44"
  },
  {
    "source_file": "poet.tang.27000.json",
    "title": "秋日陪姚郎中登郡中南亭",
    "author": "鄭巢",
    "paragraphs": [
      "雲水生寒色，高亭發遠心。",
      "鴈來疎角韻，槐落減秋陰。",
      "隔石嘗茶坐，當山抱瑟吟。",
      "誰知瀟灑意，不似有朝簪。"
    ],
    "added_time": "2026-01-03 07:05:51"
  },
  {
    "source_file": "poet.song.96000.json",
    "title": "偶得上饒芡實頗佳分薦同邑以詩送",
    "author": "王洋",
    "paragraphs": [
      "明珠寶簿藏貝宫，姮娥取置空明中。",
      "神仙法施仗秘呪，一粒變化傳無窮。",
      "水府仙人通妙訣，擘破寒泉弄明月。",
      "左庚右甲養素胎，珠勝醍醐色如雪。",
      "錬丹水底含太陽，世人錯比煎硫磺。",
      "丹成不合戀凡殻，雄鷄冠碎鴻頭傷。",
      "紫苞裂處呈芳髓，火候溫溫闇香起。",
      "青荷猶著舊衣裳，玉質可憐供軟美。",
      "我家舊住長淮湄，花開十丈芙蓉旗。",
      "年年割鮮喚同社，徑醉忘卻還家時。",
      "何人縮地有幻巧，容我短棹追馮夷。"
    ],
    "added_time": "2026-01-03 07:06:02"
  },
  {
    "source_file": "poet.tang.50000.json",
    "title": "揚子江夜宴（伯三六一九）",
    "author": "蔡希寂",
    "paragraphs": [
      "楚水夜潮平，仙舟燼燭明。",
      "美人歌一曲，坐客不勝情。",
      "羅幕香風倦，紗巾舞袖輕；遨遊正得意，雲雨莫來迎。"
    ],
    "added_time": "2026-01-03 07:06:09"
  },
  {
    "source_file": "poet.tang.51000.json",
    "title": "詠灧澦堆",
    "author": "劉隱辭",
    "paragraphs": [
      "灧澦崔嵬百萬秋，年年出沒幾時休。",
      "未容寸土生纖草，能向當江覆巨舟。",
      "無事便騰千尺浪，與人長作一堆愁。",
      "都緣不似蟠溪石，難使漁翁下釣鈎。",
      "（以上《鑑誡錄》五《因詩辱》）。"
    ],
    "added_time": "2026-01-03 07:06:56"
  },
  {
    "source_file": "poet.tang.51000.json",
    "title": "詠僧道二門論難",
    "author": "劉隱辭",
    "paragraphs": [
      "爲僧爲道兩悠悠，若箇能分聖主憂。",
      "各鬬輪蹄朝紫殿，競稱卿監滿皇州。",
      "相嘲相詠何時了，爭利爭名早晚休。",
      "閑想邊庭荷戈將，功成猶自不封侯。",
      "（同上六《旌論衡》）。"
    ],
    "added_time": "2026-01-03 07:06:56"
  },
  {
    "source_file": "poet.tang.51000.json",
    "title": "題九頭鳥",
    "author": "楊義方",
    "paragraphs": [
      "三百禽中爾最靈，就中惡爾九頭名。",
      "數年雲外藏兇影，此夜天邊發差聲。",
      "好惜羽毛還鬼窟，莫留災害與蒼生。",
      "况當社稷延洪日，不合鳴時莫亂鳴。",
      "（《鑑誡錄》六《怪鳥應》）。"
    ],
    "added_time": "2026-01-03 07:06:56"
  },
  {
    "source_file": "poet.song.78000.json",
    "title": "次韻劉卿任阜民對假菊花嘗新酒",
    "author": "葛勝仲",
    "paragraphs": [
      "隆冬急雪舞淄澠，那得鮮鮮細菊呈。",
      "何處幻師來衒巧，此花詞客最鍾情。",
      "盈尊更值醪敷熱，下筯仍欣鱠縷頳。",
      "應笑蓬蒿張仲蔚，忍寒獨坐到黎明。"
    ],
    "added_time": "2026-01-03 07:07:31"
  },
  {
    "source_file": "poet.tang.21000.json",
    "title": "去杭州",
    "author": "元稹",
    "paragraphs": [
      "房杜王魏之子孫，雖及百代爲清門。",
      "駿骨鳳毛真可貴，岡頭澤底何足論。",
      "去年江上識君面，愛君風貌情已敦。",
      "與君言語見君性，靈府坦蕩消塵煩。",
      "自茲心洽跡亦洽，居常並榻游竝軒。",
      "柳陰覆岸鄭監水，李花壓樹韋公園。",
      "每出新詩共聯綴，閑因醉舞相牽援。",
      "時尋沙尾楓林夕，夜摘蘭叢衣露繁。",
      "今君別我欲何去，自言遠結迢迢婚。",
      "簡書五府已再至，波濤萬里酬一言。",
      "爲君再拜贈君語，願君靜聽君勿喧。",
      "君名師範欲何範，君之烈祖遺範存。",
      "永寧昔在掄鑒表，沙汰沈濁澄浚源。",
      "君今取友由取士，得不別白清與渾。",
      "昔公事主盡忠讜，雖及死諫誓不諼。",
      "今君佐藩如佐主，得不陳露詶所恩。",
      "昔公爲善日不足，假寐待旦朝至尊。",
      "今君三十朝未與，得不寸晷倍璵璠。",
      "昔公令子尚貴主，公執舅禮婦執笲。",
      "返拜之儀自此絕，關雎之化皎不昏。",
      "君今遠娉奉明祀，得不齊勵親蘋蘩。",
      "斯言皆爲書佩帶，然後別袂乃可捫。",
      "別袂可捫不可解，解袂開帆悽別魂。",
      "魂搖江樹鳥飛沒，帆挂檣竿鳥尾翻。",
      "翻風駕浪拍何處，直指杭州由上元。",
      "上元蕭寺基址在，杭州潮水霜雪屯。",
      "潮戶迎潮擊潮鼓，潮平潮退有潮痕。",
      "得得爲題羅剎石，古來非獨伍員冤。"
    ],
    "added_time": "2026-01-03 07:07:33"
  },
  {
    "source_file": "poet.song.85000.json",
    "title": "雷秀才嘗學詩於呂居仁能談江西宗派中事輒次居仁韻二絕贈行  其二",
    "author": "王庭珪",
    "paragraphs": [
      "聞有牙籖萬卷藏，槐花應笑舉人忙。",
      "向來閲士知多少，他日昂霄見此郎。"
    ],
    "added_time": "2026-01-03 07:08:11"
  },
  {
    "source_file": "poet.song.57000.json",
    "title": "飲城南即事",
    "author": "黄庭堅",
    "paragraphs": [
      "陰陰花柳一百五，吹空白綿亂紅雨。",
      "已看燕子飛入簾，未有黄鶑學人語。",
      "鬭雞走狗輕薄兒，衣裾相鮮氣相許。",
      "半是墦閒醉飽人，還家驕色羞婦女。",
      "顧侯邀客出城南，曉蹋天街已塵土。",
      "春風遊絲人到狂，何况客醉日當午。",
      "著作文章名譽早，不愧漢庭御史祖。",
      "元城茂宰民父母，境不飛蝗河渡虎。",
      "何侯家世看豐碑，墨摹萬卷心奇古。",
      "潁陰從事江左賢，八詠樓高風月苦。",
      "劉郎曾眠武陵源，好在桃花迷處所。",
      "鄙夫漫有腹便便，懶書欲眠誰比數。",
      "一笑相懽自難得，看朱成碧更起舞。",
      "任他小兒拍手笑，插花走馬及嚴鼓。",
      "顧侯三酌似已多，明日花飛奈老何。"
    ],
    "added_time": "2026-01-03 07:08:20"
  },
  {
    "source_file": "poet.song.57000.json",
    "title": "和舍弟中秋月",
    "author": "黄庭堅",
    "paragraphs": [
      "高秋摇落四十五，清都早霜凋桂叢。",
      "纖塵不隔四維凈，寒光獨照萬象中。",
      "少年氣與節物競，詩豪酒聖難爭鋒。",
      "桓伊老驥思千里，尚能三弄當清風。",
      "廣文陋儒嬾於事，浩歌不眠倚梧桐。",
      "百憂生火作內熱，何時心與此月同。",
      "後生晚出不勉學，從漢至今無揚雄。",
      "天馬權奇大宛種，吾家阿熊風骨聳。",
      "言詩已出靈運前，行身未聞孟軻勇。",
      "明窗文字不取讀，蜘蛛結網塵堆壅。",
      "少壯幾時夏已秋，待而成人吾木拱。",
      "憐汝起予秋月篇，我衰安得筆如椽。",
      "但使樽中常有酒，不辭坐上更無氈。",
      "把詩問字爲汝說，便當侯家歌舞筵。"
    ],
    "added_time": "2026-01-03 07:08:20"
  },
  {
    "source_file": "poet.tang.37000.json",
    "title": "夏日湖上即事寄晉陵蕭明府",
    "author": "章謁",
    "paragraphs": [
      "亭午羲和駐火輪，開門嘉樹庇湖濆。",
      "行來賓客奇茶味，睡起兒童帶簟紋。",
      "屋小有時投樹影，舟輕不覺入鷗羣。",
      "陶家豈是無詩酒，公退堪驚日已曛。"
    ],
    "added_time": "2026-01-03 07:08:22"
  },
  {
    "source_file": "poet.song.69000.json",
    "title": "戲孫揚休",
    "author": "鄒浩",
    "paragraphs": [
      "耿耿僧坊寄日邊，晚移窮巷避諠闐。",
      "羮藜不飽同攻苦，秣馬言歸獨處先。",
      "木葉已随風力遠，霜輪行作璧形圓。",
      "衣冠返敝文昌路，何似高堂坦腹眠。"
    ],
    "added_time": "2026-01-03 07:09:02"
  },
  {
    "source_file": "poet.song.96000.json",
    "title": "戲鄭曾二老",
    "author": "王洋",
    "paragraphs": [
      "兩編千片白雪繭，六百二斗青銅錢。",
      "不辭破費十日産，要向几上追前賢。",
      "前賢已死不可慕，世上流傳只佳句。",
      "不尋斷簡賞心符，定自前賢無覓處。",
      "鄭翁知我用意誠，云有甲乙分餘明。",
      "盧仝書到孟郊富，李老被酒張翁醒。",
      "當時儲館典讎校，今日取送傳芳馨。",
      "分多析少每如此，翁甑百金杯千羹。",
      "北鄰老子苦好客，懸簞過午須賓食。",
      "昨朝喚客啖鵝炙，十字浮光湯餅滑。",
      "須臾碾畔百塵飛，語是奴童破珪璧。",
      "此翁香串數百枚，一一啖客當千回。",
      "啜香飽炙勘詩譜，但度流年無所苦。"
    ],
    "added_time": "2026-01-03 07:09:13"
  },
  {
    "source_file": "poet.song.96000.json",
    "title": "聽琴贈遠師",
    "author": "王洋",
    "paragraphs": [
      "世人傾耳聽繁音，太音古淡難爲聽。",
      "有如廣庭題旌夏，或者驚遁疑有神。",
      "當時舜牀調五絃，薰風煽物無窮人。",
      "若言造化不愛翫，安得感君回陽春。",
      "遺音相繼嗣者誰，窮山緇侣黄冠師。",
      "非干此意樂窮靜，世路自與相参差。",
      "我今試聽清風操，野鶴孤猿對殘照。",
      "琅琊山下醉翁吟，分明撥向琴中調。",
      "人言大弦如玉溫，小弦廉折亮以清。",
      "春秋自是隔寒暑，天地不得令偕行。",
      "豈如七弦轉十指，勁節諧音同到耳。",
      "乃知造化在指端，豈但髙山與流水。",
      "道人不肯長懷珍，亦曾挾藝遊車塵。",
      "髙門八字驚未見，脱贈往往捐千純。",
      "如今飄泊困長路，更覺世味難將迎。",
      "應將感愴赴琴曲，一聽萬慮羅心兵。",
      "道人勿苦生冰炭，古道須信非人情。",
      "哀音果要洗俗耳，更去嬌弦三兩聲。"
    ],
    "added_time": "2026-01-03 07:09:13"
  },
  {
    "source_file": "poet.song.96000.json",
    "title": "陳道士年十三骨氣有異弈棋得妙處鮮能對者推此藝以他學何所不可因成短篇贈之",
    "author": "王洋",
    "paragraphs": [
      "一枰局上無多歧，世人到此懷自疑。",
      "方圓動靜曾未識，生死眼前那得知。",
      "長頭道士年十三，眼如巖電光爛爛。",
      "已將雙腳落城市，猶自面目藏烟嵐。",
      "局中應答每閑暇，揮霍紛紜窮變化。",
      "回頭卻笑世人疏，不認盈虛成取捨。",
      "我聞此藝在專攻，莫起妄念思冥鴻。",
      "冥鴻不至局已敗，弓繳漫自存胸中。",
      "我欲將君比弈秋，專持此藝從君游。",
      "但期白黑得歸處，一枰勝負吾無求。",
      "又聞奕棋多仙侣，常向局中送寒暑。",
      "世間利害疾轉頭，妙手如今向誰語。",
      "昔時陶令曾鼓琴，爲嫌弦上多繁音。",
      "七弦除去五音斷，卻於此處知琴心。",
      "我知此藝亦如此，不似推枰休刻齒。",
      "請君長大具芒鞋，共向鹿門尋石髓。"
    ],
    "added_time": "2026-01-03 07:09:13"
  },
  {
    "source_file": "poet.song.71000.json",
    "title": "聽梁聖民家琵琶",
    "author": "吳則禮",
    "paragraphs": [
      "宮様纈羅舞袖長，纖眉巧學時世粧。",
      "薫爐夜燒司衣香，酒杯到手天雨霜。",
      "檀槽徐作春雷轉，龍紋撥打黄金面。",
      "梨園妙處世不知，爲君弹徹霓裳遍。",
      "淮南日日花信風，新聲投老愛輕攏，試與小桃催小紅。"
    ],
    "added_time": "2026-01-03 07:09:19"
  },
  {
    "source_file": "poet.tang.33000.json",
    "title": "病後春思",
    "author": "皮日休",
    "paragraphs": [
      "連錢錦暗麝氛氳，荆思多才詠鄂君。",
      "孔雀鈿寒窺沼見，石榴紅重墮堦聞。",
      "牢愁有度應如月，春夢無心秖似雲。",
      "應笑病來慙滿願，花牋好作斷腸文。"
    ],
    "added_time": "2026-01-03 07:09:19"
  },
  {
    "source_file": "poet.tang.28000.json",
    "title": "聞范秀才自蜀遊江湖",
    "author": "許渾",
    "paragraphs": [
      "蜀道下湘渚，客帆應不迷。",
      "江分三峽響，山並九華齊。",
      "秋泊鴈初宿，夜吟猨乍啼。",
      "歸時慎行李，莫到石城西。"
    ],
    "added_time": "2026-01-03 07:09:32"
  },
  {
    "source_file": "poet.song.79000.json",
    "title": "慶上人以再聞誦新作突過黄初詩爲韻作十詩見寄次韻酬之  其二",
    "author": "李彭",
    "paragraphs": [
      "璧公釋門老，室有芝蘭薰。",
      "昔爲一逢掖，直諒頗多聞。",
      "枯禪百無染，静擁襄漢雲。",
      "不隨兒女曹，搴旗樹功勲。"
    ],
    "added_time": "2026-01-03 07:10:32"
  },
  {
    "source_file": "poet.song.47000.json",
    "title": "次韵練定公權垂訪樂圃之什",
    "author": "朱長文",
    "paragraphs": [
      "隠圃甚蕭條，驅車豈憚勞。",
      "境從前代勝，岡對遠山高。",
      "林曉猿抽臂，池秋鶴浴毛。",
      "興來頻就醉，奇句僕離騷。"
    ],
    "added_time": "2026-01-03 07:10:33"
  },
  {
    "source_file": "poet.song.68000.json",
    "title": "依韻和鍾離秀才留别之作",
    "author": "晁說之",
    "paragraphs": [
      "不脱征裘已到春，縱風横雨又經旬。",
      "期君獨步入京國，與我相逢在水濵。",
      "憤世何言詩濺淚，愁心自醉酒生塵。",
      "胡然乘興稽山去，爲問流觴曲水人。"
    ],
    "added_time": "2026-01-03 07:10:36"
  },
  {
    "source_file": "poet.tang.51000.json",
    "title": "過舊居",
    "author": "陳裕",
    "paragraphs": [
      "昔日顏回宅，今爲裹飯家。",
      "不聞吟秀句，只見𫗕（一作餔）油麻。",
      "豉汁鍋中沸，粕餻案上葩（一作爬）。",
      "朝朝唯早起，檐從自排衙。"
    ],
    "added_time": "2026-01-03 07:10:36"
  },
  {
    "source_file": "poet.tang.50000.json",
    "title": "馴鴿篇（幷序。伯二五五二下同）",
    "author": "李昂",
    "paragraphs": [
      "君不見賈誼寰中推逸才，⿰亻丸香坐處館常開。",
      "（⿰亻丸，蔣、項皆云應作「仇」。",
      "仇香爲後漢人，曾任主簿，此處借指賈季良。",
      "）栖鸞未即冲天去，馴鴿先能聽□□。",
      "（蔣云闕文爲「事來」二字，「聽事」即「廳事」。",
      "）亦聞無角巢君屋，諸處不栖如[一]擇林[二]。",
      "（「林」，原作「木」。",
      "）寧隨賀鷰空繞梁，爲逐遷鸎俱□□，風窻月戶清節凉，撫翼和鳴君子旁。",
      "雙影時時臨硯水，輕毛片片落書□。",
      "（蔣云闕文當爲「窗」字。",
      "）□君德，輝彩鮮鮮生羽翼；感君心，靈慶昭昭相應深。",
      "何必淮南投小吏，飛來□□化爲金[三]。",
      "（[一]俞云：「『如』疑『知』。",
      "」[二]劉云：「『林』當作『木』與屋爲韻。」",
      "《世說新語·語言篇》：李弘度說：「窮猿奔林，豈暇擇木。",
      "」[三]劉云：「《搜神記》張灝爲梁相，有鵲化爲一圓石，灝破之得一金印。",
      "」）。"
    ],
    "added_time": "2026-01-03 07:10:48"
  },
  {
    "source_file": "poet.tang.50000.json",
    "title": "睢陽送韋參軍還汾上（此公元昆任睢陽參軍）",
    "author": "李昂",
    "paragraphs": [
      "世業重籯金，青春映士林，文華兩孫楚，兄弟二曾參。",
      "竹抱盧門[一]暗，山銜晉國深，預知汾水上，一雁有遺音。",
      "（[一]劉云：「盧門見《左傳》，宋國門名，此用以表睢陽。",
      "」）（〖1〗右李昂詩四首，同寫一卷上，但不在一處，原卷今亦裂爲兩截。",
      "前兩首在前截〖伯二五五二〗之末，題李昂名，其爲李昂作無疑。",
      "後兩首與《戚夫人楚舞歌》均在後截〖伯二五六七〗，並無撰人姓氏，因《唐詩紀事》以《楚舞歌》爲李昂作，羅振玉因定此兩首亦爲李昂作。",
      "《塞上聽彈胡笳》詩內的韋公可能和在睢陽送的韋參軍是一人，惑有一定關係，這也是把這兩詩定爲李昂作的一點小小旁證。",
      "）。"
    ],
    "added_time": "2026-01-03 07:10:48"
  },
  {
    "source_file": "poet.tang.50000.json",
    "title": "答韓丈[一]（「韓丈」，原卷作「韓大」。疑非韓滉。）（伯二五六七下同）",
    "author": "丘爲",
    "paragraphs": [
      "行人輩，莫相催，相看日暮何徘徊。",
      "登孤舟，望遠水，殷勤留語勸求仕。",
      "疇昔主司曾見知，琳琅叢中拔一枝。",
      "且得免輪天子課，何能屈腰鄉里兒。",
      "長安落葉酒[二]，（「落葉」，原卷作「桒落」，「桒」爲「桑」的別寫。",
      "）或可此時望携手；官班眼（服）[三]色不相當，拂衣還作捕魚郎。",
      "（[一]《唐詩紀事》卷十七說丘爲八十多歲的時候丁了母憂，「觀察使韓滉以致仕官給禄」，韓滉大概就是這裏的韓丈。",
      "[二]劉云：「當是落桑酒。",
      "」[三]依劉校。",
      "）。"
    ],
    "added_time": "2026-01-03 07:10:48"
  },
  {
    "source_file": "poet.song.61000.json",
    "title": "李花",
    "author": "李復",
    "paragraphs": [
      "桃花爭紅色空深，李花淺白開自好。",
      "前日含青意澀縮，今晨碎玉亂高杪。",
      "暖風借助開更多，餘陰鬰芘花還少。",
      "天晴不愁不爛漫，後花開時先已老。"
    ],
    "added_time": "2026-01-03 07:11:11"
  },
  {
    "source_file": "poet.song.80000.json",
    "title": "元亮次韻四絕相撩和答  其二",
    "author": "李彭",
    "paragraphs": [
      "少陵獨見阮生論，我樂同鄉獨樂羣。",
      "兩阮八龍渾可擬，操戈披靡獨輸君。"
    ],
    "added_time": "2026-01-03 07:12:25"
  },
  {
    "source_file": "poet.song.57000.json",
    "title": "送朱貺中允宰宋城",
    "author": "黄庭堅",
    "paragraphs": [
      "鄴王臺邊春一空，但有雪飛楊柳風。",
      "我從南陽解歸橐，重簾複幕坐學宮。",
      "酒材苦責公釀薄，欲經醉鄉無路通。",
      "奈何當此意緒惡，僚友决去如飛鴻。",
      "朱侯官居鄴城下，不脫轡銜秣征馬。",
      "綠槐陰陰門對街，唯我知君少閑暇。",
      "新從天上拜書回，去效割雞宋之野。",
      "宋城萬家有和氣，明府豈弟心傾寫。",
      "愧君乞言極忠厚，安得瓊瑶贈盈把。",
      "古來爲縣有盛名，不過墾田歸桑柘。",
      "欲蘇濁水頳尾魚，舞文吏胥無假借。",
      "朝廷本意在治安，外論不然可驚唶。",
      "豈如規摹跨三代，首聽官師困鰥寡。",
      "簿書期會可半功，區別枉直教刑中。",
      "杜光作刑至載割，及民無辜受笞駡。",
      "權衡此心坐堂奧，草木遂生蟲蟻化。",
      "朱侯明日君定行，行李觸熱時已夏。",
      "我官雀鼠盜太倉，欲去猶須畢婚嫁。",
      "幾時可上君政成，即買扁舟極東下。"
    ],
    "added_time": "2026-01-03 07:14:34"
  }
]