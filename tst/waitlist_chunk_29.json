[
  {
    "source_file": "poet.song.114000.json",
    "title": "春日雜興五首  其一",
    "author": "陳棣",
    "paragraphs": [
      "春色遽如許，春愁一望賒。",
      "簾低宜著燕，柳暗欲藏鴉。",
      "鳩婦催踈雨，蜂臣趁落花。",
      "只愁清景促，無計駐曦車。"
    ],
    "added_time": "2026-01-02 21:59:22"
  },
  {
    "source_file": "poet.song.114000.json",
    "title": "春日雜興五首  其二",
    "author": "陳棣",
    "paragraphs": [
      "地僻近煙蘿，門無車馬過。",
      "林深宜雨急，野曠覺春多。",
      "草軟遊人醉，鶑嬌姹女歌。",
      "顛狂江上興，可奈少陵何。"
    ],
    "added_time": "2026-01-02 21:59:22"
  },
  {
    "source_file": "poet.song.219000.json",
    "title": "江上人家",
    "author": "釋文珦",
    "paragraphs": [
      "江人遂生理，社甕足新醅。",
      "家有兒童樂，門無官吏來。",
      "潮生漁市合，風便客帆開。",
      "水廟迎神罷，喧喧皷笛迴。"
    ],
    "added_time": "2026-01-02 22:00:04"
  },
  {
    "source_file": "poet.song.237000.json",
    "title": "小孤山",
    "author": "董嗣杲",
    "paragraphs": [
      "小孤隸舒州，誰將峭崖削。",
      "一尖漾浩渺，藤蘿綴瓔珞。",
      "緑篠裹山脇，白浪沸山脚。",
      "向背千萬態，渾不假鎸鑿。",
      "危亭嵌空搆，四絕屯煙幕。",
      "幾點漚浮現，滅沒鷗自若。",
      "廟額錫惠濟，軒窗輝丹雘。",
      "夫人象服嚴，香燈閃踈箔。",
      "風露展幽扄，震撼陵虚閣。",
      "朱方金焦奇，莫敵此開拓。",
      "來時棹扁舟，兩岸成巨壑。",
      "所歷焉能窮，懐抱徒爾惡。",
      "未臨不測淵，胸次先隕穫。",
      "西偏磨崖上，吟句大手作。",
      "一來一歸興，其尚由來各。",
      "志曠誰推許，恐貽世所薄。",
      "窮冬水正縮，期傍洲沙泊。",
      "豈料風更横，飛帆随岸掠。",
      "遂令搜吟懐，汲井苦無索。",
      "彭浪訛彭郎，祠南顔有怍。",
      "相對隔津逺，知擁何封爵。",
      "顛船泛濤巔，何異跧屈蠖。",
      "埋篷且斟觚，失喜免酬酢。",
      "明月水禽飛，不奈栖鶻搏。"
    ],
    "added_time": "2026-01-02 22:00:13"
  },
  {
    "source_file": "poet.song.210000.json",
    "title": "謝浙東趙憲使舉",
    "author": "宋伯仁",
    "paragraphs": [
      "未肯歸耕負郭田，舉杯方欲問青天。",
      "鄉心固憶張翰鱠，壯志還思祖逖鞭。",
      "政化一番新事業，春風千里頼陶甄。",
      "男兒得遇人知己，願聽雞聲夜不眠。"
    ],
    "added_time": "2026-01-02 22:00:28"
  },
  {
    "source_file": "poet.song.210000.json",
    "title": "秋風歌上游丞相及臺諫",
    "author": "宋伯仁",
    "paragraphs": [
      "噫吁嚱，秋風從天來，一掃酷吏熱。",
      "嗷嗷天下心，無復苦炊爇。",
      "叢叢籬邊花，幽香知素節。",
      "與花同一嘯，世事花能說。",
      "前兮酷暑在，擊楫志如鐵。",
      "豈無如謝安，圍棋聲未歇。",
      "胸中森甲兵，千里勝自决。",
      "詩人捫蝨窮，憂時心惙惙。",
      "歌秋風兮歌國風，問知音兮問豪傑。"
    ],
    "added_time": "2026-01-02 22:00:28"
  },
  {
    "source_file": "poet.song.151000.json",
    "title": "徐南卿招飯  其三",
    "author": "陳造",
    "paragraphs": [
      "白晝曲肱睨東壁，鸒斯空復賊糧食。",
      "晚途自笑硯生埃，少日頗嘗韋串冊。",
      "生世恐隨草木腐，忍使功言兩無得。",
      "長安寧無翕赩者，自疑有鐵關腰膝。",
      "樂天任運時近酒，子房逃榮猶却粒。",
      "求窮我者迄未知，夫此誰怨夫誰德。",
      "擬訪鶑花豁襟抱，門外雨餘泥一尺。",
      "山陰不待興盡回，掠面東風寒策策。"
    ],
    "added_time": "2026-01-02 22:01:07"
  },
  {
    "source_file": "poet.song.189000.json",
    "title": "頔上人索春間詩軸以臂疼未能錄去姑以偈語展限",
    "author": "鄭清之",
    "paragraphs": [
      "轉盼湖山忽半年，春鶑啼處起秋蟬。",
      "詩囊未倒真成債，道眼相看總是禪。",
      "壯士不甘弓掛壁，病翁猶有筆如椽。",
      "少須定賦茅齋約，恐掉頭吟聒夜眠。"
    ],
    "added_time": "2026-01-02 22:01:28"
  },
  {
    "source_file": "poet.song.140000.json",
    "title": "六月九日曉登連天觀",
    "author": "楊萬里",
    "paragraphs": [
      "小立層臺岸幅巾，除鶑作伴更無人。",
      "曉風草草君知麽，不爲高荷惜水銀。"
    ],
    "added_time": "2026-01-02 22:02:31"
  },
  {
    "source_file": "poet.song.244000.json",
    "title": "呂所盤以詩送茅柴酒與紅螺用韻以謝",
    "author": "丘葵",
    "paragraphs": [
      "玉液新篘徹底清，瓊肌脫殻有餘馨。",
      "嗜茶枉自爲搜攪，食蛤空憐有典刑。",
      "脈脈客愁閒白晝，紛紛雨脚下青冥。",
      "此時一領仙家味，應使靈均悔獨醒。"
    ],
    "added_time": "2026-01-02 22:02:36"
  },
  {
    "source_file": "poet.song.114000.json",
    "title": "再次韻  其三",
    "author": "陳棣",
    "paragraphs": [
      "老去懽情少，逢人强自誇。",
      "閒愁付蕉葉，衰鬢耻菱花。",
      "倚杖閒捫虱，臨池戲詠蛙。",
      "深慙詩律細，何以世吾家。"
    ],
    "added_time": "2026-01-02 22:02:37"
  },
  {
    "source_file": "poet.song.237000.json",
    "title": "出城",
    "author": "董嗣杲",
    "paragraphs": [
      "驟暄試單衣，出城看荒圃。",
      "滿徑鬰纎茸，藥苖青可數。",
      "籬花漸吐艶，艶盛如織組。",
      "人煙聚營屋，随事歷勤苦。",
      "春沙落飛鳥，春水上層浦。",
      "行子晚未憇，貧樵出深塢。",
      "孤生真蜉蝣，頃刻即終古。",
      "歸途多上燈，沽店半扄户。"
    ],
    "added_time": "2026-01-02 22:02:40"
  },
  {
    "source_file": "poet.song.227000.json",
    "title": "春遊和胡叔芳韻",
    "author": "真山民",
    "paragraphs": [
      "春光潑眼明，占勝得新亭。",
      "棠醉風扶起，柳眠鶑喚醒。",
      "非無盃泛綠，安得鬢皆青。",
      "且事日爲樂，歌聲莫暫停。"
    ],
    "added_time": "2026-01-02 22:02:51"
  },
  {
    "source_file": "poet.song.227000.json",
    "title": "枕上偶成",
    "author": "真山民",
    "paragraphs": [
      "長夜更難曉，天寒吟思清。",
      "夢魂山館枕，燈影雪窗檠。",
      "守拙踈生理，安貧識世情。",
      "凄風響簷竹，豈是不平聲。"
    ],
    "added_time": "2026-01-02 22:02:51"
  },
  {
    "source_file": "poet.song.23000.json",
    "title": "客意五首  其四",
    "author": "陳舜俞",
    "paragraphs": [
      "水濁不見面，安能照膽明。",
      "還因送流梗，所得計歸程。",
      "日落西風急，秋聲積潦并。",
      "清江前約在，頼爾濯吾纓。"
    ],
    "added_time": "2026-01-02 22:02:54"
  },
  {
    "source_file": "poet.song.104000.json",
    "title": "次韵劉春卿書懷",
    "author": "王之道",
    "paragraphs": [
      "老去宜安分，年來强競辰。",
      "功名雖自許，心腹欲誰陳。",
      "頼有金谿彦，相從錦水濵。",
      "詞華三鳯蔚，詩律八音純。",
      "風月論交舊，雲山發興新。",
      "鄙懷煩澡雪，高義歎傾囷。",
      "李嶠真才子，唐邕實異人。",
      "感時悲鶴戰，憂國賦車轔。",
      "寤寐思摧敵，行藏冀澤民。",
      "廉高辭鄭粟，狂笑取韓銀。",
      "松柏迷荆棘，琳琅雜珷珉。",
      "北游觀赤幘，西走避黄巾。",
      "端木謀存魯，長沙論過秦。",
      "江湖雙醉眼，天地一閒身。",
      "遵海嗟黄屋，垂衣想紫宸。",
      "擒王須李靖，抗賊付張巡。",
      "尚緩三城役，方馳六轡詢。",
      "兩河蜂伴蟻，多壘介和鱗。",
      "烽火青淮隔，樓船古汴堙。",
      "離宫埋茂草，禁籞掩荒榛。",
      "典冊尊諸夏，戎羌守四鄰。",
      "如何來醜類，容易破重闉。",
      "大厦煙焚突，長堤蟻潰漘。",
      "複垣閶闔夜，層觀景龍春。",
      "蔑視排姦魏，空聞識反甄。",
      "傷哉無止鼠，甚矣不由鶉。",
      "天啟中興運，時當外侮賓。",
      "此生那習坎，吾道已康屯。",
      "黄卷何妨對，青燈正可親。",
      "侏儒歸櫽括，苦窳入陶鈞。",
      "夸父勞追日，顔囘悵絕塵。",
      "廟堂資贊輔，巖穴忍跧踆。",
      "炳煥文中虎，玲瓏席上珍。",
      "肯終虞澗築，聊滯越山薪。",
      "君壯勤非勉，予衰懶是真。",
      "會看鳴鸑鷟，相慶畫麒麟。",
      "簪紱行當貴，虀鹽莫厭貧。",
      "仲尼憂悄悄，揚子惡頻頻。",
      "守節身何屈，移忠道自伸。",
      "秋吟足佳句，飛動筆如神。"
    ],
    "added_time": "2026-01-02 22:03:17"
  },
  {
    "source_file": "poet.song.104000.json",
    "title": "菊有黄花爲彦逢弟壽",
    "author": "王之道",
    "paragraphs": [
      "正色憎桃李，凌霜見嫩黄。",
      "有同高士操，常占晚秋芳。",
      "裊裊金風軟，漙漙玉露光。",
      "君恩隆一束，時令應重陽。",
      "幸遇桑蓬慶，欣逢麴米香。",
      "敢因難老祝，採掇奉瑶觴。"
    ],
    "added_time": "2026-01-02 22:03:17"
  },
  {
    "source_file": "poet.song.218000.json",
    "title": "挽想庵和尚",
    "author": "常挺",
    "paragraphs": [
      "想庵住世大玲瓏，脫殻誰知脫屣同。",
      "現相維塵非是病，到頭法喜本真空。",
      "一塵頓滅靈臺上，萬劫都銷烈焰中。",
      "從此尺丘藏卵塔，白雲流水任西東。"
    ],
    "added_time": "2026-01-02 22:03:23"
  },
  {
    "source_file": "poet.song.226000.json",
    "title": "偈頌一百零二首  其九九",
    "author": "釋紹曇",
    "paragraphs": [
      "瑞巖徹骨窮，最苦冤憎會。",
      "厨無糝聚蠅，將何物分歲。",
      "擬烹露地牛，催納筋角反爲憂。",
      "擬取鳳凰髓，傷損太平祥瑞氣。",
      "擬吞栗棘蓬，塞斷咽喉氣不通。",
      "擬包鐵酸餡，欠紫絲頭難措辦。",
      "不如據見定，隨家豐儉。",
      "泉𣂏聖井，盤簇靈芝，鱠縷綠雲，餠翻剪月，飯後更煎茶一盞。"
    ],
    "added_time": "2026-01-02 22:03:48"
  },
  {
    "source_file": "poet.song.176000.json",
    "title": "送顧丞沿檄徽饒",
    "author": "韓淲",
    "paragraphs": [
      "柳暗煙霏綠，花殘雨潤紅。",
      "夢思今夜遠，別恨一枝同。",
      "杖舄經行處，江山興寄中。",
      "紛紛鶑蝶閙，得意正東風。"
    ],
    "added_time": "2026-01-02 22:03:52"
  },
  {
    "source_file": "poet.song.132000.json",
    "title": "讀蘇叔黨汝州北山雜詩次其韵十首  其六",
    "author": "陸游",
    "paragraphs": [
      "寓形百年中，如臂屈伸頃。",
      "少壯幾何時，已復墮衰境。",
      "老人喜自潔，臨澗漱綠凈。",
      "佛龕香事已，僧鉢供煮餅。",
      "山茶試芳嫩，野果薦甘冷。",
      "不學萬錢厨，長魚取淮潁。"
    ],
    "added_time": "2026-01-02 22:04:18"
  },
  {
    "source_file": "poet.song.150000.json",
    "title": "題城南書院三十四詠  其一五",
    "author": "張栻",
    "paragraphs": [
      "曉來天氣便清新，獨倚闌干正暮春。",
      "花落花開鶑自語，東風吹水細鱗鱗。"
    ],
    "added_time": "2026-01-02 22:04:26"
  },
  {
    "source_file": "poet.song.41000.json",
    "title": "將歸",
    "author": "韋驤",
    "paragraphs": [
      "他鄉蔽訟改新年，事竟歸心頓釋然。",
      "坐厭簾間窺晝景，行將馬上看春天。",
      "無窮芳草含朝霧，幾許初花倚暮烟。",
      "長陌風光應漸好，覊懷朝夕付金鞭。"
    ],
    "added_time": "2026-01-02 22:04:31"
  },
  {
    "source_file": "poet.song.189000.json",
    "title": "目眚忌食戲成",
    "author": "鄭清之",
    "paragraphs": [
      "生平未省讀食經，蟛蜞何事干荀卿。",
      "霜螯带糟老饕賦，素鱗斫鱠晶盤行。",
      "政欲蓴鱸飽歸興，肯嫌蛙蛤譏南烹。",
      "誰言厚味多腊毒，坐疑匕箸生戎兵。",
      "緇塵浪欲滓銀海，所頼烱烱留元精。",
      "飛蛾擾燈室光暗，很蟆食月天公驚。",
      "我今所患在目睫，口非得罪曹緘銘。",
      "一身百體兼所養，六鑿未可分重輕。",
      "詎容貴目乃賤口，無端腸胃甘檗冰。",
      "就令辟穀即仙去，何異餒鼠乘飛翎。",
      "我聞養生先實腹，幸乏明珠買娉婷。",
      "稻魚粗可足生理，饑夢不到侯門鯖。",
      "更畦菘薤自鋤灌，肯與雞鶩爭餘贏。",
      "笑揩雙目保亡恙，况無傳筆如丘明。"
    ],
    "added_time": "2026-01-02 22:04:31"
  },
  {
    "source_file": "poet.song.244000.json",
    "title": "與所盤諸君會石幡還和杜老曲江韻  其一",
    "author": "丘葵",
    "paragraphs": [
      "絮雲初擘未成衣，笑踏青莎橋上歸。",
      "詩酒堪過春日永，鶑花却恨海山稀。",
      "竹間弄笛留人住，麥外遊絲絆鳥飛。",
      "滿院東風不收拾，山僧何事苦相違。"
    ],
    "added_time": "2026-01-02 22:05:01"
  },
  {
    "source_file": "poet.song.200000.json",
    "title": "次韵竹溪",
    "author": "劉克莊",
    "paragraphs": [
      "剝啄誰歟沒膝泥，斜封□□□□□。",
      "□□□□□□□，猶勝□來僅糝□。",
      "□□□□□□□，□□□□□□黎。",
      "暮年不記蓬萊路，□□□□□□□。"
    ],
    "added_time": "2026-01-02 22:05:17"
  },
  {
    "source_file": "poet.song.130000.json",
    "title": "憶昔",
    "author": "陸游",
    "paragraphs": [
      "憶昔西征日，飛騰尚少年。",
      "軍書插鳥羽，戍壘候狼烟。",
      "渭水秋風夜，岐山曉雪天。",
      "金鞿馳叱撥，繡袂舞嬋娟。",
      "但恨功名晚，寜知老病纒。",
      "虎頭空有相，麟閣竟無緣。",
      "壯士埋巴峽，孤身卧海壖。",
      "安西九千里，孫武十三篇。",
      "裘嘆蘇秦弊，鞭憂祖逖先。",
      "何時聞詔下，遣將入幽燕。"
    ],
    "added_time": "2026-01-02 22:05:33"
  },
  {
    "source_file": "poet.song.23000.json",
    "title": "奉酬長文舍人出城見示之句",
    "author": "陳舜俞",
    "paragraphs": [
      "春分臘雪未全消，凜冽春寒氣尚驕。",
      "攝事初忻迎社燕，尋芳因得過溪橋。",
      "清浮蟻酒醅初撥，暖入鶑簧舌漸調。",
      "興味愛君年尚少，莫嫌齋禁暫無憀。"
    ],
    "added_time": "2026-01-02 22:05:47"
  },
  {
    "source_file": "poet.song.237000.json",
    "title": "曉出西門問程廬山因懐雲翁",
    "author": "董嗣杲",
    "paragraphs": [
      "譙樓罷傳角，將啓東方明。",
      "我欲披野衣，西出湓江城。",
      "整屐休遲回，徑作匡廬行。",
      "是時凉雲閣，茅屋雞互鳴。",
      "蕭蕭籬落破，已遞機杼聲。",
      "沿回且多趣，仰睇山崢嶸。",
      "湛露著草木，秋色何光榮。",
      "雲樹漏初曦，小立傷前程。",
      "岩翁樂髙褰，因知跋涉情。",
      "盤兹翠閣深，自照泉影清。",
      "聽猿步荒寂，乳竇百怪呈。",
      "屏障互隠見，松竹相迴縈。",
      "兼懐知己多，此際莫合并。",
      "蘿陰匝道周，野卉難辨名。",
      "聊從蘭若留，危闌壓飛甍。",
      "丘壠入悵望，牛羊踐榛荆。",
      "人生如浮漚，失壯良可驚。",
      "及時不濟勝，老去懐不平。",
      "瞭然看山眼，山意爭邀迎。",
      "窮崖由此探，大笑長江横。"
    ],
    "added_time": "2026-01-02 22:05:58"
  },
  {
    "source_file": "poet.song.237000.json",
    "title": "阻風繫舟",
    "author": "董嗣杲",
    "paragraphs": [
      "避風急投港，港狹水如線。",
      "沙頭虎跡多，此是銅陵縣。",
      "亂山號枯松，長風舞寒霰。",
      "饑鳬宿荒畈，小鴈帯飛箭。",
      "廢刹撞破鐘，催科走郵傳。",
      "娼家編棘門，村飾無釵釧。",
      "日納抱酒錢，夜陪縣官宴。",
      "有身悵此生，又復堕貧賤。",
      "荒譙更點差，信步空階徧。",
      "未昏行人絕，月色盪江面。",
      "啜盡茶葉苦，不與愁魔戰。",
      "託興入短歌，聊以記吾見。"
    ],
    "added_time": "2026-01-02 22:05:58"
  },
  {
    "source_file": "poet.song.227000.json",
    "title": "春日",
    "author": "真山民",
    "paragraphs": [
      "韶光今幾許，我欲問流鶑。",
      "花影掃不去，草根鋤又生。",
      "心空諸妄息，身老萬緣輕。",
      "正是春風好，幽蘭不肯爭。"
    ],
    "added_time": "2026-01-02 22:06:09"
  },
  {
    "source_file": "poet.song.227000.json",
    "title": "曉行山間",
    "author": "真山民",
    "paragraphs": [
      "出門誰是伴，只約瘦藤行。",
      "一二里山徑，兩三聲曉鶑。",
      "亂峰相出沒，初日乍陰晴。",
      "僧舍在何許，隔林鐘磬清。"
    ],
    "added_time": "2026-01-02 22:06:09"
  },
  {
    "source_file": "poet.song.4000.json",
    "title": "和酬李殿院以野將遊吳蜀二首  其二",
    "author": "魏野",
    "paragraphs": [
      "携得筇枝背得琴，欲浮蜀浪陟吳岑。",
      "本期勝境酬雙眼，却恨虛名阻片心。",
      "出似蓬飄寧免醉，住如匏繫不妨吟。",
      "重酬雅詠重思想，太守相留意最深。"
    ],
    "added_time": "2026-01-02 22:06:12"
  },
  {
    "source_file": "poet.song.218000.json",
    "title": "和知軍毛奎小洞天詩",
    "author": "王贊",
    "paragraphs": [
      "使君賦佳什，筆壯過飛泉。",
      "索遠尋幽地，求深訪洞天。",
      "山巍雲脚歛，海極日頭偏。",
      "景喜巖瞻石，臺虛釣隠船。",
      "高人貪勝概，清海頼無旋。",
      "擬把張槎泛，何妨謝屐穿。",
      "心閑塵不染，客好景成妍。",
      "去去迎三島，看看會七賢。",
      "醉眠思石枕，緩步惜苔錢。",
      "再約通宵飲，相邀秉燭椽。"
    ],
    "added_time": "2026-01-02 22:06:12"
  },
  {
    "source_file": "poet.song.14000.json",
    "title": "元日朝",
    "author": "梅堯臣",
    "paragraphs": [
      "萬國諸侯振玉珂，踏雲朝會雪初過。",
      "欲聞鳳管天邊度，數聽雞人樓上歌。",
      "放仗旌旗方偃亞，迴頭宮闕更嵯峨。",
      "謬陪王屬曾何補，泛泛慙同上下波。"
    ],
    "added_time": "2026-01-02 22:06:35"
  },
  {
    "source_file": "poet.song.151000.json",
    "title": "次韻楊宰食蟹",
    "author": "陳造",
    "paragraphs": [
      "長翁服食僧樣清，灌園得閑收落英。",
      "壯歲頗營口腹事，岡有罝罟梁有罾。",
      "大胾每快屠門嚼，美酒慣陪豪士傾。",
      "酒邊最愛無長叟，坐隅未揖先風生。",
      "揮斥肴品進此叟，似去傖荒遊上京。",
      "王謝家兒負販子，氣味不待口舌爭。",
      "年年屬饜不汝厭，勇向上黨人夸矜。",
      "一從多病戒奇嗜，屏絕鱗介疎薑棖。",
      "水中之怒寧阿系，丈室高卧幾凈名。",
      "二年閑殺把螯手，久要藥裹熏爐并。",
      "旱後籃筐薦蜞越，君乃下筯收所憎。",
      "銘盤久斷舊嗜好，垂涎忽誦新歌行。",
      "射陽浦口霜耿耿，繁梁埭頭霧冥冥。",
      "及今尖團日供百，莫孤君家竹葉清。"
    ],
    "added_time": "2026-01-02 22:06:36"
  },
  {
    "source_file": "poet.song.182000.json",
    "title": "送來賓宰",
    "author": "戴復古",
    "paragraphs": [
      "君作來賓宰，聽我說來賓。",
      "蠻俗無王化，當爲行化人。",
      "有民無租賦，租賦出商旅。",
      "逐利遭重徵，商旅亦良苦。",
      "能放一分寬，可減十分怨。",
      "不愛資囊橐，但愛了支遣。",
      "民窮頼撫摩，官貧俸不多。",
      "但得百姓安，俸薄其柰何。",
      "勿謂朝廷遠，官職易遷轉。",
      "律己貴廉勤，御事要明斷。",
      "自縣辟爲州，指日爲太守。",
      "須知早歸來，瘴鄉不可久。"
    ],
    "added_time": "2026-01-02 22:06:42"
  },
  {
    "source_file": "poet.song.15000.json",
    "title": "永叔贈絹二十匹",
    "author": "梅堯臣",
    "paragraphs": [
      "鳳皇拔羽覆鶉鷃，鶉鷃幸脫僵蒿蓬。",
      "昔公處貧我同困，我無金玉可助公。",
      "公今既貴我尚窘，公有縑帛周我窮。",
      "古來朋儕義亦少，子貢不顧顔淵空。",
      "復聞韓孟最相善，身仆道路哀妻僮。",
      "生前曾未獲一飽，徒脫吟響如秋蟲。",
      "自驚此贈已過足，外可畢嫁內禦冬。",
      "況無杜甫海圖坼，天吳且免在褐躬。",
      "瘦兒兩脛不赤凍，病婦十指休補縫。",
      "厨中餒婢喜有望，服鮮棄垢必所蒙。",
      "梁上君子切莫下，吾非陳寔何爾容。"
    ],
    "added_time": "2026-01-02 22:06:56"
  },
  {
    "source_file": "poet.song.104000.json",
    "title": "追和東坡立春韵寄彦逢弟",
    "author": "王之道",
    "paragraphs": [
      "荏苒歲云暮，艱難予豈堪。",
      "闗山懷遠别，弓矢廢清談。",
      "風色霽還暖，梅梢春已酣。",
      "信音驚遠雁，心緒亂游蠺。",
      "投筆班超近，擒戎李靖慙。",
      "行吟望西北，赴難有虞潭。"
    ],
    "added_time": "2026-01-02 22:07:13"
  },
  {
    "source_file": "poet.song.41000.json",
    "title": "又和九日有懷見寄",
    "author": "韋驤",
    "paragraphs": [
      "九日風光不可辜，更堪瀟灑在江隅。",
      "興如藍水真能適，詩比齊山亦自娱。",
      "莫向三秋悲齒髪，須將一醉等賢愚。",
      "酒闌忽憶膠東路，跋馬隨軒望上都。"
    ],
    "added_time": "2026-01-02 22:07:32"
  },
  {
    "source_file": "poet.song.17000.json",
    "title": "和劉原甫平山堂見寄",
    "author": "歐陽修",
    "paragraphs": [
      "督府繁華久已闌，至今形勝可躋攀。",
      "山橫天地蒼茫外，花發池臺草莽間。",
      "萬井笙歌遺俗在，一罇風月屬君閑。",
      "遥知爲我留真賞，恨不相隨暫解顔。"
    ],
    "added_time": "2026-01-02 22:07:40"
  },
  {
    "source_file": "poet.song.237000.json",
    "title": "愛客有感",
    "author": "董嗣杲",
    "paragraphs": [
      "在家最喜客，出外復過之。",
      "相逢旅瑣間，所恨力莫支。",
      "迂曠膽相照，相顧何須期。",
      "或者誚交泛，責我無藩籬。",
      "我性得之天，懐抱更坦夷。",
      "謗随愛憎興，而我了不知。",
      "義利界限分，我心石不移。",
      "風月賸佳趣，未易以迹窺。",
      "有吟莫辭和，有酒須共持。",
      "古道已不作，徒重旅心悲。"
    ],
    "added_time": "2026-01-02 22:08:13"
  },
  {
    "source_file": "poet.song.23000.json",
    "title": "南陽春日十首  其三",
    "author": "陳舜俞",
    "paragraphs": [
      "山川隨處有芳菲，老大情懷與舊非。",
      "已恨鶑聲驚曉夢，豈堪花氣著人衣。",
      "家蔬未省添新斸，宰木應曾長舊圍。",
      "終向畏塗無所得，好風佳月不如歸。"
    ],
    "added_time": "2026-01-02 22:08:23"
  },
  {
    "source_file": "poet.song.224000.json",
    "title": "允杰姪以詩來卒章和予生孫次韻一百首今存四  其四",
    "author": "許月卿",
    "paragraphs": [
      "孫枝遥喜道韋經，老手摩頭咳唾名。",
      "豚犬吾兒夷□姪，虎龍孫祖退之情。",
      "洗兒湯餠吾方拙，教子鹽梅汝更榮。",
      "許氏一門忠孝盛，夔臯熊虎□延評。"
    ],
    "added_time": "2026-01-02 22:08:27"
  },
  {
    "source_file": "poet.song.141000.json",
    "title": "龜峰",
    "author": "楊萬里",
    "paragraphs": [
      "明發大琛山，龜峰引頸來對面。",
      "亭午過弋陽，龜峰縮頭不相見。",
      "綠毛蒙茸浄如染，紫殻輪囷有斑點。",
      "不知七十二鑽神不神，桃花市裏看最真。"
    ],
    "added_time": "2026-01-02 22:08:34"
  },
  {
    "source_file": "poet.song.182000.json",
    "title": "玉華洞",
    "author": "戴復古",
    "paragraphs": [
      "憶昨游桂林，巖洞甲天下。",
      "奇奇怪怪生，妙不可模寫。",
      "玉華東西巖，具體而微者。",
      "神功巧穿鑿，石壁生孔罅。",
      "玲瓏透風月，宜冬復宜夏。",
      "中有補陀僊，坐斷此瀟洒。",
      "空山茅葦區，無地可稅駕。",
      "舉目忽此逢，心駭見希詫。",
      "題詩媿不能，行人亦無暇。"
    ],
    "added_time": "2026-01-02 22:09:23"
  },
  {
    "source_file": "poet.song.219000.json",
    "title": "隠居",
    "author": "釋文珦",
    "paragraphs": [
      "隠居那用名，名沒隠方成。",
      "交絕身常定，心安病不生。",
      "山肴珍白蕈，野飯美青精。",
      "回視人間世，何如戲一棚。"
    ],
    "added_time": "2026-01-02 22:09:31"
  },
  {
    "source_file": "poet.song.151000.json",
    "title": "送曹器遠從使虜",
    "author": "陳造",
    "paragraphs": [
      "暑風焮面黄塵底，曹侯據鞍輕萬里。",
      "曉趁官程夜未休，不爲功名爲知己。",
      "男兒生有四方志，誰能俛眉婦車裏。",
      "周原咨度使塵飛，漢官威儀渠顙泚。",
      "異時橫草恐不免，此去灌瓜聊復爾。",
      "赤縣神州吾舊物，文謨武略君奇士。",
      "列聖恩波迄未涯，百年胡運今如此。",
      "山川險隘須默究，他日上前煩聚米。",
      "殺胡之林定何許，持酒遐望一啟齒。",
      "歸來有句敵車攻，老子滯懣資一洗。"
    ],
    "added_time": "2026-01-02 22:09:48"
  },
  {
    "source_file": "poet.song.41000.json",
    "title": "汴上簡陳成伯學士",
    "author": "韋驤",
    "paragraphs": [
      "除書何日到宣城，水驛迢迢引旆旌。",
      "千里謳謡猶在耳，雙溪風月豈忘情。",
      "行庖薦玉淮魚美，坐席浮香楚醴清。",
      "何幸舊遊衰晚者，得隨舟尾共修程。"
    ],
    "added_time": "2026-01-02 22:09:53"
  },
  {
    "source_file": "poet.song.41000.json",
    "title": "次韻答所和",
    "author": "韋驤",
    "paragraphs": [
      "蒼茫雲水度淮城，檣影聯聯注羽旌。",
      "汴泗幸隨行舸末，瀟湘况重故人情。",
      "晨征共濟襟懷豁，夜泊交談氣味清。",
      "應有高篇思宛句，可無美酎繼烏程。"
    ],
    "added_time": "2026-01-02 22:09:53"
  },
  {
    "source_file": "poet.song.244000.json",
    "title": "次韻寄蘇仲質",
    "author": "丘葵",
    "paragraphs": [
      "十年前事付流水，清夢悠悠何處尋。",
      "老去誰憐三獻玉，生來不受四知金。",
      "窮途頼有陳雷友，大雅應殊鄭衛音。",
      "俗子紛紛敗人意，何時握手再論心。"
    ],
    "added_time": "2026-01-02 22:10:13"
  },
  {
    "source_file": "poet.song.14000.json",
    "title": "和答韓奉禮餉荔枝",
    "author": "梅堯臣",
    "paragraphs": [
      "韓盛人所希，四海饋名物。",
      "韓復未疎予，分珍曾不一。",
      "莆陽荔子乾，皺殻紅釘密。",
      "存甘尚可嘉，本味固已失。",
      "遥思海樹繁，带露摘初日。",
      "安得穆王駿，能置萬里疾。"
    ],
    "added_time": "2026-01-02 22:10:14"
  },
  {
    "source_file": "poet.song.4000.json",
    "title": "次韻和李殿院詠雪",
    "author": "魏野",
    "paragraphs": [
      "瑞雪祥雲見盛時，功輕苦雨謾霏霏。",
      "墜來雖作天花瘦，消去偏滋壠麥肥。",
      "太守登樓飄繡袂，幽人出戶混麻衣。",
      "鄰封願得還如此，免說秦饑與晉饑。"
    ],
    "added_time": "2026-01-02 22:10:46"
  },
  {
    "source_file": "poet.song.4000.json",
    "title": "燈花",
    "author": "魏野",
    "paragraphs": [
      "豈假栽培力，自然殊衆芳。",
      "開非因雨露，落不爲風霜。",
      "雞似殘鶑囀，蛾如宿蝶狂。",
      "丹心塵豈染，明焰霧難藏。",
      "墮睫客看懶，畫眉人翦忙。",
      "杏園遊宴者，曾借我餘光。"
    ],
    "added_time": "2026-01-02 22:10:46"
  },
  {
    "source_file": "poet.song.150000.json",
    "title": "次韻許深父  其五",
    "author": "張栻",
    "paragraphs": [
      "年中一稔願無餘，漸喜微呼息里胥。",
      "贏得閑身學農圃，未妨斜日带經鋤。"
    ],
    "added_time": "2026-01-02 22:11:16"
  },
  {
    "source_file": "poet.song.33000.json",
    "title": "戲言寄霅溪使君唐司勳",
    "author": "鄭獬",
    "paragraphs": [
      "水精宮殿從來小，寂寞蓬萊不可遊。",
      "十萬人家明鏡裏，神仙都會是杭州。"
    ],
    "added_time": "2026-01-02 22:11:28"
  },
  {
    "source_file": "poet.song.237000.json",
    "title": "畏風",
    "author": "董嗣杲",
    "paragraphs": [
      "病骨怯風寒，懶縱江頭步。",
      "江頭歸船多，奈我未得渡。",
      "自知年尚壯，顔髪就衰暮。",
      "南峯山廬在，窗户掩髙樹。",
      "猿鶴想凄黯，應笑我出誤。",
      "欲退未有由，欲進且無路。",
      "何當探仙源，多織遊山屨。",
      "顧影忽傷憐，難縛歲月住。"
    ],
    "added_time": "2026-01-02 22:11:32"
  },
  {
    "source_file": "poet.song.237000.json",
    "title": "讀舊書有感",
    "author": "董嗣杲",
    "paragraphs": [
      "生髪未燥時，朝晚將書劬。",
      "意可掇髙科，措世躋唐虞。",
      "安知齒年壯，爲計堕拙迂。",
      "依人遊四方，骨骼甚鶴臞。",
      "孤坐苦病嬰，浪走遭時拘。",
      "哀哉踸踔蹤，誰念嵇紹孤。",
      "傍新謾利口，温故真良圖。",
      "信歸簡編香，字字不我誣。",
      "饑食托飯鉢，渇飲藉水盂。",
      "聊以適吾天，貧富斯何殊。",
      "恃書志愈堅，亟返南山隅。",
      "歸途休云遥，長宵夢西湖。"
    ],
    "added_time": "2026-01-02 22:11:32"
  },
  {
    "source_file": "poet.song.23000.json",
    "title": "次韵酬白天覺",
    "author": "陳舜俞",
    "paragraphs": [
      "人生自致真非策，歲晚無成可復論。",
      "鈍駕謾思追驥躍，病巢何敢慕鴻騫。",
      "傲如中散人多疾，辯付南華盡不言。",
      "聊謝高情白夫子，爲攄騷興慰王孫。"
    ],
    "added_time": "2026-01-02 22:12:39"
  },
  {
    "source_file": "poet.song.151000.json",
    "title": "次韻楊宰",
    "author": "陳造",
    "paragraphs": [
      "頭顱敢意封戶牖，飲處往往推祭酒。",
      "宜人珍果亦鼎來，把杯未省嗟不偶。",
      "拳栗御棗玉山奇，南北氣殊仍地醜。",
      "少日詩人鱠鯨興，莫年醉客持螯手。",
      "令君未負將軍腹，襞積琅玕向誰剖。",
      "三珍薦槃侑從事，翛然徑訪無何有。",
      "詩來可但落饞涎，萬卷更慙王季友。"
    ],
    "added_time": "2026-01-02 22:12:53"
  },
  {
    "source_file": "poet.song.130000.json",
    "title": "雨涼小飲戲作",
    "author": "陸游",
    "paragraphs": [
      "孤村小院雨輸涼，團扇流塵簟避床。",
      "蛩思感秋吟壊壁，螢光乘暗遶高梁。",
      "巾箱字細成褫懶，閤醁杯深斷送狂。",
      "坐睡覺来人已散，簾櫳時度玉簮香。"
    ],
    "added_time": "2026-01-02 22:13:35"
  },
  {
    "source_file": "poet.song.41000.json",
    "title": "再和陳成伯見寄集句三首",
    "author": "韋驤",
    "paragraphs": [
      "兩篇藻思敵青春，開撥塵昏向此身。",
      "道舊悠悠言易感，論心炯炯誼還親。",
      "光陰似轂何難轉，事物如環且謾循。",
      "白雪調高知寡和，强歌徒愧郢中人。"
    ],
    "added_time": "2026-01-02 22:13:58"
  },
  {
    "source_file": "poet.song.226000.json",
    "title": "無聞",
    "author": "釋紹曇",
    "paragraphs": [
      "缺齒胡僧戲劇多，打虛空皷唱巴歌。",
      "山河大地連聲笑，爭奈聾人耳朶何。"
    ],
    "added_time": "2026-01-02 22:14:28"
  },
  {
    "source_file": "poet.song.123000.json",
    "title": "次韻梁憲盤洲之集",
    "author": "洪适",
    "paragraphs": [
      "輕風吹雨稱行春，丘壑裝懷我輩人。",
      "照水軒窗如進艇，穿花旌節屢移輪。",
      "携壺迭講三杯酒，揮麈曾無一點塵。",
      "明日兵厨尋故事，已教園吏拂華茵。"
    ],
    "added_time": "2026-01-02 22:14:40"
  },
  {
    "source_file": "poet.song.237000.json",
    "title": "客寄寫興",
    "author": "董嗣杲",
    "paragraphs": [
      "平生負奇崛，語出見肝膈。",
      "栖栖離故巢，乃作富池客。",
      "僧廊搘瘦竹，苦吟自相索。",
      "不恨春雨横，但恨春懐窄。",
      "百花艷陽吐，枝葉未鮮澤。",
      "芳草極茸茸，迷盡舊轍迹。",
      "浮雲蔽江樹，急浪涉津石。",
      "掩窗引緑樽，暖此身寒瘠。"
    ],
    "added_time": "2026-01-02 22:14:45"
  },
  {
    "source_file": "poet.song.237000.json",
    "title": "江行遇風",
    "author": "董嗣杲",
    "paragraphs": [
      "風急難開船，髙浪潑銀屋。",
      "下水輙畏之，病篙舌愈縮。",
      "商人貨物重，久諳風信熟。",
      "我舟輕抵葉，帆破無完幅。",
      "歸心劈箭忙，傍晚猶顛狂。",
      "忽將絮帽披，沙頭尋酒坊。",
      "欲滯兩三宵，船上無贏糧。",
      "轉晴頼曉霜，中夜祈彼蒼。"
    ],
    "added_time": "2026-01-02 22:14:45"
  },
  {
    "source_file": "poet.song.227000.json",
    "title": "春曉雨",
    "author": "真山民",
    "paragraphs": [
      "破曉簷花未放乾，披衣和夢倚闌干。",
      "釀成苔暈地猶濕，老盡鶑聲風正寒。",
      "無客醉敲金鐙響，有人睡怯翠衾單。",
      "牡丹一夜成消瘦，下却珠簾不忍看。"
    ],
    "added_time": "2026-01-02 22:15:10"
  },
  {
    "source_file": "poet.song.227000.json",
    "title": "西湖圖",
    "author": "真山民",
    "paragraphs": [
      "兩袖春風一杖藜，等閒踏破柳橋西。",
      "雲開遠嶂碧千疊，雨過落花紅半溪。",
      "青旆有情邀我醉，黄鶑無恨爲誰啼。",
      "東城正在桃林外，多少遊人逐馬蹄。"
    ],
    "added_time": "2026-01-02 22:15:10"
  },
  {
    "source_file": "poet.song.151000.json",
    "title": "送赴省七子",
    "author": "陳造",
    "paragraphs": [
      "憶昔塗抹鬢未秋，著書初不緣窮愁。",
      "交契往往第一流，愛且助之恩意周。",
      "翳桑槃飯驚浪舟，如輠轉轂需膏油。",
      "疾需妙劑寒需裘，李郝硯席初綢繆。",
      "陳趙進脩警墮偷，出語鑿鑿珊瑚鈎。",
      "三臧筆底風雨遒，丁年出我便一頭。",
      "儒林丈人拔其尤，賢書政用譚笑收。",
      "七子寂寂從我遊，窮人累人君信不。",
      "迄今里閈聞沈浮，玉音下天正旁搜。",
      "南宮之行勿夷猶，巨魚縱壑鷹辭韝。",
      "鴈塔岐路鄰崑丘，捷音聯翩走吾州。",
      "壯志此去不啻酬，士抱奧學追前修。",
      "噤不施世吾儕羞，肯卧少室甘沈幽。",
      "肯闖侯門提蒯緱，賢科夷塗古共由。",
      "論才君等誰與儔，可學老子拙自謀。",
      "所向數奇老不侯，一樽上盡猶未休。",
      "索句軋軋繭緒抽，不作兒女聲悲啾。",
      "倚須接武拱帝旒，付我一竿釣滄洲。"
    ],
    "added_time": "2026-01-02 22:16:01"
  },
  {
    "source_file": "poet.song.151000.json",
    "title": "陳學正惠詩酬以長句",
    "author": "陳造",
    "paragraphs": [
      "寒風折人粟生膚，局坐掩戶孰與娛。",
      "吾宗高義駕爲迂，新詩爛粲慰槁枯。",
      "一百十二驪龍珠，春意誰遣生座隅。",
      "吾宗學力源委俱，决爲巨川潴陂湖。",
      "粉袍未脫口未餬，氣凌雲霄色敷腴。",
      "肝肺向我每傾輸，我老舊學慙榛蕪。",
      "妙語正頼君起予，不辦瓜李酬瑶琚。",
      "病鶴曳翮寒松臞，可復飛動索故吾。"
    ],
    "added_time": "2026-01-02 22:16:01"
  },
  {
    "source_file": "poet.song.151000.json",
    "title": "陳學正孫學錄有詩復次韻",
    "author": "陳造",
    "paragraphs": [
      "俗子敗興蚊咂膚，獨頼勝士相嬉娛。",
      "彼異趣者嗤我迂，豈知木茂水不枯。",
      "繄山韞玉淵懷珠，二子豪爽仍廉隅。",
      "才名角立風義俱，詩筆爲我翻重湖。",
      "雨膏霧沐春模糊，佳節尚忍孤雲腴。",
      "古來左角計贏輸，但有丘隴埋煙蕪。",
      "願言公等常娛予，不辱裋褐榮瓊琚。",
      "山雌卑飛未妨臞，更用鳥烏歌吾吾。"
    ],
    "added_time": "2026-01-02 22:16:01"
  },
  {
    "source_file": "poet.song.151000.json",
    "title": "戲作",
    "author": "陳造",
    "paragraphs": [
      "書生稟賦紙樣薄，平日扶衰惟粥藥。",
      "一日飲濕小嚙肥，河魚數日煩醫治。",
      "佳辰府公約把酒，嚴斥厨丁預節口。",
      "借問主賓酬酢餘，還許公榮袖手無。",
      "厚味腊毒古不予，如作病何仍古詰。",
      "生世例非金石堅，支離如我更可憐。",
      "饞噇動使諸病入，冷坐亦復百憂集。",
      "彭殤瘠肥本自齊，此理祇許蒙莊知。",
      "筯下萬錢無足取，厨薦三韭徒自苦。",
      "法士語飲應且憎，何如卧客懷中醉不譍。",
      "婪酣任人嗤穀伯，何如辟穀高人師黄石。",
      "陳遵張竦枘鑿夫何爲，彼此未可相是非。",
      "七十老翁誰能促戚縛此戒，醉死病殂吾命在。"
    ],
    "added_time": "2026-01-02 22:16:01"
  },
  {
    "source_file": "poet.song.176000.json",
    "title": "愛客",
    "author": "韓淲",
    "paragraphs": [
      "婆餠焦何急，飛鳴小竹間。",
      "雨多溪漲水，雲厚日藏山。",
      "景物固無恙，人情終等閒。",
      "老來惟愛客，茶果或相關。"
    ],
    "added_time": "2026-01-02 22:16:06"
  },
  {
    "source_file": "poet.song.199000.json",
    "title": "寄題徐仲晦須友堂二首  其二",
    "author": "劉克莊",
    "paragraphs": [
      "西山仙去各離羣，窮達區區不足云。",
      "僅有尹譙守伊洛，更無房魏說河汾。",
      "虎皮子盍闓新義，蠹簡予方輯舊聞。",
      "何日蹇馿載樽酒，一燈析理更論文。"
    ],
    "added_time": "2026-01-02 22:16:16"
  },
  {
    "source_file": "poet.song.182000.json",
    "title": "嘉定甲戌孟秋二十有七日起居舍人兼直學士院真德秀上殿直前奏邊事不顧忌諱一疏萬言援引古今鋪陳方略忠誼感激辭章浩瀚誠有補於國家天台戴復古獲見此疏伏讀再三竊有所感敬效白樂天體以紀其事錄于野史",
    "author": "戴復古",
    "paragraphs": [
      "禁城鷄唱金門開，起居舍人携疏來。",
      "榻前一奏一萬字，歷歷寫出忠義懷。",
      "頓首惶恐臣昧死，越錄敢言天下事。",
      "百年河洛行胡朔，恨滿東南天一角。",
      "夷甫諸人責未酬，志士愁眠劍鋒落。",
      "天意未回事難舉，鄉來一試成千誤。",
      "犬羊頻歲自相屠，盛衰大抵由天數。",
      "昨臣銜命出疆時，自期有去必無歸。",
      "屈膝穹廬當憤死，天相孤忠半道回。",
      "金山之下長江水，擊檝中流書壯志。",
      "東風吹上妙高臺，畧望江淮見形勢。",
      "形勢從來祇如此，幾年待得天時至。",
      "朝廷爲計保萬全，往往忘却前朝耻。",
      "臣今未暇論規恢，胡虜已亡何慮哉。",
      "中原曠地無人管，政恐英雄生草萊。",
      "北方苦饑民骨立，萬一東來竊吾粟。",
      "邊頭諸州無鐵壁，借問誰能備倉卒。",
      "請朝廷厲精兵，擇良將。",
      "辦多多，策上上。",
      "更選人材，老練通達。",
      "分守要衝，講明方畧。",
      "一賢可作萬里城，一人可當百萬兵。",
      "坐令國勢九鼎重，所頼君心一點明。",
      "長牋奏徹龍顔悅，繼言臣愚進此說。",
      "言雖甚鄙用甚切，宸斷必行天下福，勿謂儒生論迂闊。",
      "臣之肝膽與人別，讀書豈爲文章設。",
      "王師若出定中原，玉堂敢草平羌策。"
    ],
    "added_time": "2026-01-02 22:16:49"
  },
  {
    "source_file": "poet.song.236000.json",
    "title": "寄別孫潜齋",
    "author": "劉辰翁",
    "paragraphs": [
      "嘗笑唐衢生，一慟可以死，焉能流涕被面日日別知己。",
      "又嘗笑朝鮮無淚可霑巾，悲歌兩語爲我異婦人。",
      "平生鍾情重離別，一聽陽關腸一絕。",
      "銅駝陌上會逢君，誰料相忘如永訣。",
      "憶昔携手青青春，水邊一笑禊吏塵。",
      "醉能狂歌醒能賦，滿座惟有孫堯文。",
      "酒闌歌斷如轉燭，寒食纍纍新鬼哭。",
      "丞相書桐異烏巢，曾園仙市芳郊綠。",
      "海棠三徑無根株，敗瓦頹垣亦已鋤。",
      "舊遊多感有至此，獨爲吾黨懷區區。",
      "我欲與君重一到，化爲長瓶酹荒草。",
      "早知世事去如風，只合黄公壚下倒。",
      "當時一醉鍤埋我，不見興亡應更好。",
      "且復止此休云云，我有陳子高能文。",
      "令其讀罷日就君，就君歸日誦所聞。",
      "吾貧吾老不足念，君鬚君髮何年變。",
      "幼安九十愁更愁，空羨一生長樂傳。",
      "嗚呼斯人斯世不相見，綠樹鶑啼淚如霰。"
    ],
    "added_time": "2026-01-02 22:16:50"
  },
  {
    "source_file": "poet.song.200000.json",
    "title": "挽林侍郎二首  其一",
    "author": "劉克莊",
    "paragraphs": [
      "端平初偶忝朝班，親見仙枝折廣寒。",
      "揭曉名高推虎榜，凌雲賦奏動龍顔。",
      "烹桑猶記攻京尹，諫草何妨上史官。",
      "膜外浮榮姑勿論，長留公是在人間。"
    ],
    "added_time": "2026-01-02 22:16:59"
  },
  {
    "source_file": "poet.song.189000.json",
    "title": "竹洲見寄次韵",
    "author": "汪莘",
    "paragraphs": [
      "朱宮瓦缶鳴，汙澤黄鍾屏。",
      "古來會通籍，作者能籤整。",
      "翁如食橄欖，但願回味永。",
      "只今竹洲上，伏臘仰公廩。",
      "玩彼易外象，付此卦中影。",
      "遥知疏桐下，缺月見深省。",
      "我來如征鴻，愛此沙洲冷。",
      "他年直紫薇，夢斷青絲綆。",
      "舊游倘入念，折簡肯相命。",
      "新詩蒙剪拂，爲憐伍噲等。",
      "駕言載雙榼，卜日問三徑。",
      "預約清樽月，雲頭開金餠。"
    ],
    "added_time": "2026-01-02 22:17:25"
  },
  {
    "source_file": "poet.song.189000.json",
    "title": "又敘謝",
    "author": "汪莘",
    "paragraphs": [
      "竹翁惡俗客，屢舉却塵翁。",
      "云何一見我，捉手形深睠。",
      "坐呼蘭溪酒，即取太白勸。",
      "階前抱關卒，爲我顔色變。",
      "解榻經兩眠，天寒恐冰霰。",
      "主意厚且真，惜別如挽牽。",
      "握手紫竹杖，眩轉含飛電。",
      "端作臨水送，沙溪清練練。",
      "還家甫席暖，書到驚一縣。",
      "特遣贈行詩，水剪梨花片。",
      "且約二三子，同煮竹洲麵。",
      "豈意古人事，乃復今日見。",
      "理髮敘心曲，所屬加餐飯。",
      "無事覺晝長，明窗試筆硯。"
    ],
    "added_time": "2026-01-02 22:17:25"
  },
  {
    "source_file": "poet.song.189000.json",
    "title": "群玉堂即事",
    "author": "汪莘",
    "paragraphs": [
      "蓬萊道山到者稀，忽隨飈駕同來歸。",
      "天橫閬野望不盡，地絕瀛海如無依。",
      "初得松門入蕭瑟，漸繞苔徑穿芳菲。",
      "奇花異卉不可識，但覺春是人間非。",
      "高檐長廊白日靜，朱簾綠幕清風微。",
      "仰觀群玉三大字，始憶上帝書所儲。",
      "赤圖綠牒文字古，空桑孤竹音調希。",
      "飲中八仙各灑落，瓊林風月相光輝。",
      "坐而投壺妙貫耳，立而對奕工解圖。",
      "吟詩誦賦清且永，何事顧我頻歔欷。",
      "君不見咸平景德時，太平都在楊劉詩。",
      "又不見慶曆元祐際，後來誰與歐蘇繼。",
      "只今延閣多才賢，如玉在山珠在淵。",
      "楊劉歐蘇未爲老，秦皇鼂張俱少年。",
      "有客野於孟東野，更宜盧仝作詩社。",
      "碧牋小紙辱佳命，青林紫筆令揮寫。",
      "君山天酒澆枯腸，吸盡一架酴醿香。",
      "贈君千歲白鹿健，報我三尺金魚光。",
      "羽陵蠹簡非我處，老上龍庭欲飛去。",
      "鳳臺南軒又招手，第一內宅由來住。",
      "東西南北身已老，安得丹液還元腦。",
      "碧桃洞口花亂飛，留待歸來不須掃。"
    ],
    "added_time": "2026-01-02 22:17:25"
  },
  {
    "source_file": "poet.song.189000.json",
    "title": "黄山高",
    "author": "汪莘",
    "paragraphs": [
      "黄山高哉，巋然爲江東之巨鎮兮，壁立於兩浙之上游。",
      "摩天戛日以直上，陽枝陰派盤數州。",
      "四海不知兩根本，行人但覺雲飛浮。",
      "嘗試芒鞋竹枝迨乎其間兮，一溪桃杏紅爛熳，萬壑松柏寒颼颼。",
      "懸崖絕磴可望不可到兮，古木倒挂險更遒。",
      "上有靈泉瀑布千萬道，如銀河自天爭瀉而競注兮，砅雷濺雪隠現穿林幽。",
      "中有青鸞黄鶴千萬對，雄倡雌和迭舞而交鳴兮，深林自適復有雪白數點之猿猴。",
      "山中自昔無曆日，花開葉落成春秋。",
      "殘英脫葉不知其所從來兮，但見夫澗谷之間桃花如扇，松花如纛，竹葉如笠，蓮葉如舟。",
      "菖蒲九節餵白鹿，靈芝三秀眠青牛。",
      "人間三月春已暮，洞中花卉春長留。",
      "奇香異氣逐風去，散落塵世誰能酬。",
      "黄山高哉，雲際一峰尚可畫，雲外一峰畫不得，霜繒鋪了掉首休。",
      "丹砂一峰燭天爭日月，九龍一峰拔地張旂旒。",
      "天都一峰傑出於三十六峰兮，星斗森羅挂珠殿，日月對展瓊瑶樓。",
      "中有一人兮龍冠而鳳裘，左容成兮右浮丘。",
      "我時收却釣竿樵具作一束，投諸曹阮溪中流。",
      "浴余身兮湯泉，風余袂兮帝所。",
      "夔鼓隠隠兮管啾啾，水精盤兮碧玉甌。",
      "帝酌我兮勞我，左右爲余兮凝眸。",
      "指余以南峰石壁記，授余以紅鉛黑汞大丹頭。",
      "黄山高哉，余將覽秀巢雲鍊其下，坐令萬物不生疵癘黍盈疇。"
    ],
    "added_time": "2026-01-02 22:17:25"
  },
  {
    "source_file": "poet.song.189000.json",
    "title": "訪建康留守",
    "author": "汪莘",
    "paragraphs": [
      "敬公太古明月服，愛公九天寒露漿。",
      "畏公龍泉太阿劍，喜公班虎花蛇囊。",
      "月中含月作懷抱，露表滴露生清凉。",
      "風塵澒洞要英傑，太平潤色須文章。",
      "公昔荷橐侍紫皇，公今握符坐建康。",
      "綸巾羽扇夏日靜，鳴鳩乳燕南風長。",
      "青天有月來堂堂，白鷺分水鳴湯湯。",
      "城頭獨立是誰子，身長七尺鬚眉蒼。",
      "袖藏古劍咸陽市，淚逐東風灑桃李。",
      "一心只望金陵飛，未到三更已千里。",
      "北斗錯落垂寒光，願公提起掃八荒。",
      "刺人如影那見血，激天孤竹和空桑。"
    ],
    "added_time": "2026-01-02 22:17:25"
  },
  {
    "source_file": "poet.song.245000.json",
    "title": "重慶府",
    "author": "汪元量",
    "paragraphs": [
      "鐵作篙師鐵作舟，風撞浪湧可無憂。",
      "林間麋鹿遥相望，峽裏蛟龍橫不休。",
      "目斷弔橋空悄悄，頭昏伏枕自悠悠。",
      "錦城秋色追隨盡，好處山川更一游。"
    ],
    "added_time": "2026-01-02 22:17:42"
  },
  {
    "source_file": "poet.song.166000.json",
    "title": "姑蘇道中",
    "author": "趙蕃",
    "paragraphs": [
      "麥浪摇波柳映津，吳鄉春色見今晨。",
      "欲將何以慰無頼，一酌濁醪如有神。"
    ],
    "added_time": "2026-01-02 22:17:47"
  },
  {
    "source_file": "poet.song.244000.json",
    "title": "觀湖  其一",
    "author": "丘葵",
    "paragraphs": [
      "潮來沙石沒，潮去沙石露。",
      "士生那無學，學則詞章富。"
    ],
    "added_time": "2026-01-02 22:17:48"
  },
  {
    "source_file": "poet.song.192000.json",
    "title": "題湯正仲墨梅",
    "author": "陳耆卿",
    "paragraphs": [
      "閒庵筆底回三春，平生愛爲梅寫真。",
      "只今龍鍾已八十，雙瞳挾電摇青旻。",
      "芒鞋轍跡半天下，學語兒曹讀君畫。",
      "孤根踞鐵幾經年，轉作平梢月倒掛。",
      "我家破屋同蝸牛，素壁懸來春復秋。",
      "試携纖練覓天巧，門外觀者何其稠。",
      "真花著雪苔枝醜，君爲描摸應添瘦。",
      "朝開暮落春不留，豈若墨本堪不朽。",
      "臨風靜玩意趣長，何當爛熳揮滿床。",
      "孤山老人醉中見，便欲信手賦暗香。"
    ],
    "added_time": "2026-01-02 22:17:55"
  },
  {
    "source_file": "poet.song.114000.json",
    "title": "陪五馬勸農巗山晚會桃花塢",
    "author": "陳棣",
    "paragraphs": [
      "晚參旌騎勸農回，賞遍郊原錦繡堆。",
      "掠面快風吹酒去，逼人踈雨送詩來。",
      "鳴鳩乳燕數聲好，艷粉夭桃一笑開。",
      "欲遣巴詞侑盃酌，千鍾萬斝未容陪。"
    ],
    "added_time": "2026-01-02 22:18:10"
  },
  {
    "source_file": "poet.song.237000.json",
    "title": "江城憶遊廬山逢隠者",
    "author": "董嗣杲",
    "paragraphs": [
      "飯餘睡相魔，啜茶即退舍。",
      "支藜强窺園，試此雙不借。",
      "逐勝思秋初，曾命廬山駕。",
      "飛瀑醒心眼，流派從空下。",
      "狂欲誅茅依，可使不知夏。",
      "披襟納西風，溪風蕩虚榭。",
      "憑闌眺夐絕，極望大田稼。",
      "韜光有畸士，相逢頓生訝。",
      "遺蹤扣地主，頗覺倦邀迓。",
      "失言徒自咎，其實非予詐。",
      "山居俗事簡，難律世情嚇。",
      "歸棲公宇浄，顔髪苦衰謝。",
      "家遥二千里，托興相慰藉。",
      "因晤隠者訥，天性兩難亞。",
      "初非釣虚名，又非求善價。",
      "束縳全孤貞，老欲就閒暇。",
      "約畧斯人心，執一不易化。",
      "眺此五峯雲，矍然發悲咤。",
      "企脚北窗坐，月漏松葉架。",
      "無眠親短檠，懐孤嫉遥夜。"
    ],
    "added_time": "2026-01-02 22:18:57"
  },
  {
    "source_file": "poet.song.237000.json",
    "title": "自曹家沙風中抛江危甚抵銅陵縣",
    "author": "董嗣杲",
    "paragraphs": [
      "朔風吹沙昏，聚落風物蕃。",
      "劇邑此寄治，零星數軍屯。",
      "奸狡紛鴈鶩，生殖豐雞豚。",
      "獵子事兵仗，儒家扄蓽門。",
      "時聞讀書聲，句讀失討論。",
      "小舟泊洲虚，入市市不喧。",
      "何年弓戈戕，覩此驚心魂。",
      "百里餘幾户，誰肆科調繁。",
      "邑令率以攝，凋瘵真難言。",
      "俊佐覔幕檄，不洗部民寃。",
      "氣象日益靡，莅政幾觸藩。",
      "野老採野果，倚籬餵病孫。",
      "逢客乃靳吝，出語妄自尊。",
      "細故起叱咤，徒御嗤蠻村。",
      "失笑向此適，窒忿思倒樽。",
      "雲簇天沍寒，有酒無從温。",
      "勞生愁萬端，不語將蝨捫。",
      "深虞弱纜腐，浮寄蘆荻根。",
      "銅陵只隔江，起矴帆若奔。",
      "既涉庸自悔，死生歸乾坤。"
    ],
    "added_time": "2026-01-02 22:18:57"
  },
  {
    "source_file": "poet.song.237000.json",
    "title": "聞鴈有感",
    "author": "董嗣杲",
    "paragraphs": [
      "鴈聲入泬寥，節節傳哀音。",
      "哀音不可聽，聽之感中襟。",
      "客從逺方來，幽憂久攅心。",
      "始爲饑寒謀，今無可棲林。",
      "浮生抹電如，休計升與沉。",
      "奈此口體累，議者何鑠金。",
      "爲客亦良苦，愁見積葉深。",
      "壯氣歸消磨，羸病力不任。",
      "狂走擁虚器，空卧廬山陰。",
      "蒙頭難禦風，煮盡石鼎葠。",
      "何時理晴竿，把釣花溪潯。",
      "思歸未可歸，床蛩自縱吟。"
    ],
    "added_time": "2026-01-02 22:18:57"
  },
  {
    "source_file": "poet.song.192000.json",
    "title": "春日書懷",
    "author": "陳耆卿",
    "paragraphs": [
      "閒來情思浩無涯，徙倚東窗日未斜。",
      "乍雨乍晴鶑喚柳，不寒不暖蝶穿花。",
      "讀書有味慵拖杖，覓句新成自煮茶。",
      "未必貴遊知此趣，乘除合付野人家。"
    ],
    "added_time": "2026-01-02 22:20:18"
  },
  {
    "source_file": "poet.song.17000.json",
    "title": "寄河陽王宣徽",
    "author": "歐陽修",
    "paragraphs": [
      "誰謂蕭條潁水邊，能令嘉客少留連。",
      "肥魚美酒偏宜老，明月清風不用錢。",
      "況值湖園方首夏，正當櫻筍似三川。",
      "自知不及南都會，勉彊猶須詫短篇。"
    ],
    "added_time": "2026-01-02 22:20:23"
  },
  {
    "source_file": "poet.song.130000.json",
    "title": "閑居對食書愧二首  其一",
    "author": "陸游",
    "paragraphs": [
      "遊宦無功坐免歸，誰令盤筯極甘肥。",
      "錦鱗差尾魚登俎，繡羽駢頭雉觸機。",
      "桑落滿壺春盎盎，雨前轉磑雪霏霏。",
      "殘年何地酬君賜，自古羈臣厭蕨薇。"
    ],
    "added_time": "2026-01-02 22:20:38"
  },
  {
    "source_file": "poet.song.182000.json",
    "title": "儒衣陳其姓工於畫牛馬魚一日持六簇爲贈以換詩",
    "author": "戴復古",
    "paragraphs": [
      "生絹六幅淡墨圖，伊人筆端有造化。",
      "驊騮汗血捉電光，牯牸倦耕眠草下。",
      "陂塘漠漠烟雨後，出水群魚戲瀟洒。",
      "細看物物有生意，不比尋常能畫者。",
      "請君就此三景中，揮毫添我作漁翁。",
      "岸頭孤石持竿坐，白鷺同居蒲葦叢。",
      "有時尋詩出游衍，款段徐行山路遠。",
      "奚奴逐後背錦囊，木杪斜陽鴉噪晚。",
      "有時簑笠過田間，農婦農夫相往還。",
      "手放鉏犂吹短笛，日暮青郊黄犢閑。",
      "王孫貴人不識此，此是吾儂佳絕處。",
      "掛君圖畫讀吾詩，令人懶踏長安路。"
    ],
    "added_time": "2026-01-02 22:20:51"
  },
  {
    "source_file": "poet.song.167000.json",
    "title": "寶氣亭三首  其二",
    "author": "趙蕃",
    "paragraphs": [
      "誰道劍池今已荒，有時光怪此何祥。",
      "平生自省慙多識，曷日乞靈親炷香。"
    ],
    "added_time": "2026-01-02 22:20:54"
  },
  {
    "source_file": "poet.song.226000.json",
    "title": "寄石溪和尚自鴈宕歸",
    "author": "釋紹曇",
    "paragraphs": [
      "鴈峰削玉鎖層陰，彷彿梅陽瘴面春。",
      "回首揭天撾毒皷，聲怨何止十三人。"
    ],
    "added_time": "2026-01-02 22:21:07"
  },
  {
    "source_file": "poet.song.189000.json",
    "title": "雞雛",
    "author": "汪莘",
    "paragraphs": [
      "負清抱黄圓如彈，昆侖磅礴幽未判。",
      "母雞春日宿雞棲，躬抱乾坤入烹煆。",
      "翼之腹之氣自蒸，有時踏轉令交貫。",
      "朦朦如困當晝中，惺惺無眠過夜半。",
      "食時莫怪喚不應，凝然有在應難喚。",
      "君不見陰陽氣足有超越，恍惚惚恍生神觀。",
      "數聲隔㲉聞淳音，一點懸胎脫幽贊。",
      "母雞慣事徐啄開，可憐毛羽良毰毸。",
      "却思裏許若爲活，跧伏性命能低回。",
      "啄粟飲水孰教之，天機自動曾何疑。",
      "三三兩兩旋母脚，出入南北相追隨。",
      "纍然多寡乍磊落，倏然後先無定著。",
      "乘閒疾數數不得，往來旁午依前錯。",
      "聞道輪迴少安泊，謫仙那能被法縛。",
      "秋山歸來酒新熟，呼童烹雞色自若。",
      "殺與不殺莫忖度，請君注目寒江倚山閣。"
    ],
    "added_time": "2026-01-02 22:21:13"
  },
  {
    "source_file": "poet.song.227000.json",
    "title": "江頭春日",
    "author": "真山民",
    "paragraphs": [
      "風煖旗亭煮酒香，醉醒始悟是他鄉。",
      "駕言行邁路千里，豈不懷歸天一方。",
      "春事漸消鶑語老，離愁偏勝柳絲長。",
      "無聊莫向城南宿，淡月梨花正斷腸。"
    ],
    "added_time": "2026-01-02 22:21:25"
  },
  {
    "source_file": "poet.song.227000.json",
    "title": "次韻潘恕堂見寄",
    "author": "真山民",
    "paragraphs": [
      "抱甕區區老漢陰，空齋擁鼻日長吟。",
      "青山隔截市朝面，白髮消磨豪傑心。",
      "書既無成休學劍，貴無可買恥言金。",
      "情知不入鴛鸞侶，頼有鷗盟尚可尋。"
    ],
    "added_time": "2026-01-02 22:21:25"
  },
  {
    "source_file": "poet.song.227000.json",
    "title": "初夏",
    "author": "真山民",
    "paragraphs": [
      "一葉薰風带暑回，雨添濃翠暗庭槐。",
      "不隨春去鶑猶在，好競時妝榴又開。",
      "剪尺旋栽新白苧，盃盤聊薦舊青梅。",
      "篋中敝扇投閒久，依舊團團入手來。"
    ],
    "added_time": "2026-01-02 22:21:25"
  },
  {
    "source_file": "poet.song.219000.json",
    "title": "幽步",
    "author": "釋文珦",
    "paragraphs": [
      "僻好唯泉石，深居任草萊。",
      "寧辭幽步遠，且放好懷開。",
      "綠樹鶑求友，青坡雉應媒。",
      "因逢道人語，月出始能回。"
    ],
    "added_time": "2026-01-02 22:21:26"
  },
  {
    "source_file": "poet.song.41000.json",
    "title": "過金陵上僕射王舒公",
    "author": "韋驤",
    "paragraphs": [
      "天眷皇圖盛，真儒德性高。",
      "文章追孔孟，事業過伊皋。",
      "難進輕三幣，功收變一陶。",
      "斗樞符斡運，主柄贊持操。",
      "萬務繇吾揆，千齡慶所遭。",
      "邦財理豐本，民力較秋毫。",
      "惠徧農無乏，輸均役不騷。",
      "保兵知警守，祿吏絕貪饕。",
      "信令朝廷重，伸威塞境牢。",
      "深謀壓夷狄，侵地復岷洮。",
      "萬里耕桑富，中原氣象豪。",
      "河淤開億頃，海貢集千艘。",
      "著義尊經典，更科待雋髦。",
      "養材從引類，設學派紛袍。",
      "試士先三尺，傳師或六韜。",
      "進賢輕似汲，去弊勇如薅。",
      "化俗遷狙詐，乘時等鳳翺。",
      "赤心全皦皦，鄙議過滔滔。",
      "表正銷羣靡，言深决衆謟。",
      "郭崔奢自減，楊墨謬皆逃。",
      "勳烈輕銘鼎，光華外奏驁。",
      "台階迴遠趾，仙觀乞閒曹。",
      "異寵藏珍带，優恩避節旄。",
      "鍾山歸舊隱，槐府輟先勞。",
      "不宰經綸效，潛忘簡策褒。",
      "煙雲供嘯咏，風月相遊遨。",
      "古寺唯輕屣，秋溪只小舠。",
      "羮調梅斂實，旱救雨收膏。",
      "寰宇恬安枕，衣冠賦執翿。",
      "何時傳入覲，羣望慰嗷嗷。"
    ],
    "added_time": "2026-01-02 22:21:52"
  },
  {
    "source_file": "poet.song.199000.json",
    "title": "送赴省諸友 方雲卿昆仲",
    "author": "劉克莊",
    "paragraphs": [
      "先朝取士尚雕蟲，前輩皆因此顯融。",
      "衡鑑集中推范老，混成篇裏得沂公。",
      "杏園飲暢鶑聲早，梨嶺飛高雁影同。",
      "歲晚交游各西上，不留一箇伴溪翁。"
    ],
    "added_time": "2026-01-02 22:21:53"
  },
  {
    "source_file": "poet.song.4000.json",
    "title": "白頭公",
    "author": "魏野",
    "paragraphs": [
      "有何辛苦有何愁，個個林間盡白頭。",
      "細葉累巢花影暖，微蟲共食竹陰秋。",
      "清音豈許黄鶑伏，素羽曾教白鷺羞。",
      "唯爾鬢毛應似我，相逢不用話因由。"
    ],
    "added_time": "2026-01-02 22:22:03"
  },
  {
    "source_file": "poet.song.209000.json",
    "title": "越問 句踐",
    "author": "孫因",
    "paragraphs": [
      "昔句踐兮思報吳，問國政兮五大夫。",
      "辟田野兮實倉府，訪疾苦兮字幼孤。",
      "抱冰兮握火，置膽兮坐卧。",
      "采蕺兮與葛，側席兮閭左。",
      "觴酒豆肉兮必均其施，樂不盡聲兮食不致味。",
      "鷙鳥匿形兮踰一十祀，吳無稻蟹兮越有地利。",
      "一朝興師兮三戰得志，姑蘇既墟兮橫行淮泗。",
      "伯東諸侯兮賀貢畢致，赫然雋功兮又何可議。",
      "客曰，異哉兮彼長頸而烏喙。",
      "如其可與其樂兮，何鴟夷之遠避。"
    ],
    "added_time": "2026-01-02 22:22:27"
  },
  {
    "source_file": "poet.song.209000.json",
    "title": "越問 舜禹",
    "author": "孫因",
    "paragraphs": [
      "帝舜生於姚丘兮，地近夷而居東。",
      "母握登感天瑞兮，漾祥光於大虹。",
      "歷山其所耕稼兮，陶漁皆有遺跡。",
      "二女降於媯汭兮，百官備而景從。",
      "大禹巡於鬴山兮，會羣臣而計功。",
      "執玉帛者萬國兮，戮後至之防風。",
      "託菲飲以名泉兮，鑿了溪而宅土。",
      "發金簡於石匱兮，藏祕圖於山中。",
      "望邑名夫虞姚兮，山靈護夫禹穴。",
      "儼廟貌於千古兮，遺化被於無窮。",
      "繄帝王之所在兮，宜風俗之近古。",
      "習孝悌與勤儉兮，亦好遜而上忠。",
      "客曰於戲大哉兮，又何可以比隆。",
      "然有爲者亦若是兮，豈無與舜禹之事同。"
    ],
    "added_time": "2026-01-02 22:22:27"
  },
  {
    "source_file": "poet.song.209000.json",
    "title": "越問 駐蹕",
    "author": "孫因",
    "paragraphs": [
      "維六飛之南渡兮，潢濤江以東歷。",
      "後舜禹三千年兮，履舜禹之遺迹。",
      "駐翠蹕以彌年兮，因改元而頒詔。",
      "爰陞州而爲府兮，冠紹興之大號。",
      "舉大享之上儀兮，即行闕而蕆祀。",
      "視總章與重屋兮，亦庶幾其遺意。",
      "登堂而望稽嶺兮，懷克勤之令德。",
      "留建炎之御製兮，彰復古之素志。",
      "采上虞之囊封兮，終然法乎舜禪。",
      "山鬰葱以蜿蜒兮，鍾禹陵之佳氣。",
      "御香四時來下兮，道冠蓋以相望。",
      "拱觚稜於雲闕兮，儼威顔而天咫。",
      "繄百年之父老兮，及親逢乎盛事。",
      "想天民之視阜兮，與虞夏而同治。",
      "客曰幸游舜禹之邦兮，復逢舜禹之君。",
      "然儻無舜禹之臣兮，孰能牧舜禹之民。"
    ],
    "added_time": "2026-01-02 22:22:27"
  },
  {
    "source_file": "poet.song.209000.json",
    "title": "越問 良牧",
    "author": "孫因",
    "paragraphs": [
      "自大駕之西幸兮，府遂爲於近藩。",
      "賜行殿爲府治兮，暨澤牧之惟艱。",
      "張毘陵首當是選兮，實股肱之舊弼。",
      "仍土階之素規兮，因舊宇以爲安。",
      "朱忠靖繼剖符兮，屹具瞻於岩石。",
      "趙忠簡亦相望兮，凜清風而獨寒。",
      "忠定王之來鎮兮，當乾道之四禩。",
      "捐帑以置義租兮，闢宮而祠先賢。",
      "諒棠陰之蔽芾兮，思召伯其如憩。",
      "宜大封於是邦兮，良天道之好還。",
      "後五十餘年兮，誰儷美以增飾。",
      "維我新安公兮，騖逸駕而獨攀。",
      "剖滯訟如澌流兮，召雨暘如應響。",
      "使百城俱按堵兮，令滄海無驚瀾。",
      "立吏膽於秋霜兮，洽民氣於春澤。",
      "出干將於寶匣兮，照沆瀣於銅盤。",
      "圜扉鞠爲茂草兮，麥岐藹其連秀。",
      "令修戶庭之內兮，民樂湖山之閒。",
      "既修政而人悅兮，文書省於幙府。",
      "新百廢以具興兮，聳輪奐之偉觀。",
      "八邑不知有役兮，一道不知有費。",
      "若天造而神設兮，豈民力之或煩。",
      "化榛莽爲宏麗兮，敞隘敝爲爽塏。",
      "革蠹撓而雄疊兮，易朽腐而堊丹。",
      "茲棟隆之規模兮，特於此乎小試。",
      "非成毀之相仍兮，數循環而無端。",
      "鎮越巋乎中踞兮，修廊翼其旁拱。",
      "何獨斂夫散氣兮，所以重夫中權。",
      "巨扁揭乎雲霄兮，鈞筆粲乎星斗。",
      "山靈爲之呵護兮，珍光赫而屬天。",
      "前方台之月華兮，後蓬萊之雲氣。",
      "左燕春之凝香兮，右清白之寒泉。",
      "繞層城以拂雲兮，開屏障於四面。",
      "卧林影於雲壑兮，栖山光乎二軒。",
      "吸平湖於酒杯兮，浮翠峯於茗椀。",
      "送歸鴻於天外兮，數飛鷗於海門。",
      "動秋聲之摵摵兮，泊晴嵐之藹藹。",
      "餞崦嵫之夕照兮，賓暘谷之朝暾。",
      "上越王之危臺兮，誦唐人之傑句。",
      "鷓鴣飛而地迥兮，晴烟渺而天寬。",
      "飛蓋游乎清夜兮，羃輕烟之素練。",
      "棹歌發乎中沚兮，浴明月於金盆。",
      "麗譙湧乎青冥兮，角聲起而寥亮。",
      "佳山蔚其照眼兮，洗萬里之陰雰。",
      "新隄平而擬掌兮，沸行歌以載路。",
      "漕渠濬而舉重兮，鼓千艘而駢闐。",
      "雄威扁營疊創兮，雷歡聲於貔虎。",
      "泮宮修貢闈闢兮，遂飛躍於魚鳶。",
      "臺府煥而一新兮，巖壑爲之改觀。",
      "他人視之拱手兮，公談笑而不難。",
      "既游刃之有餘兮，復善刀而藏用。",
      "寂然若無所營兮，湛中襟而靖淵。",
      "炷爐香而讀易兮，悟至理於泰否。",
      "託寄軒之柱刻兮，等蘧廬於乾坤。",
      "上方蕆事明庭兮，將入扈於豹尾。",
      "如旄倪之借留兮，紛截鐙以攀轅。",
      "繄郢曲之寡和兮，信蕭規之難繼。",
      "民願公無遽歸兮，帝謂吾今召環。",
      "雖卿月之暫駐兮，幸臨照夫越土。",
      "恐使星之遷次兮，迫太階之魁躔。",
      "推治越之道治天下兮，固我公之餘事。",
      "然越人愛公如慈父母兮，願託歌而永傳。",
      "客乃斂袵肅容兮，屏氣弗敢復言。",
      "孫子於是濃墨大字兮，終夫越問之篇。"
    ],
    "added_time": "2026-01-02 22:22:27"
  },
  {
    "source_file": "poet.song.209000.json",
    "title": "秋聲",
    "author": "趙彥鏜",
    "paragraphs": [
      "紛紛敗葉撲西風，嚦嚦征鴻度碧空。",
      "咿咿菱歌煙暝外，丁丁衣杵月明中。",
      "瀟瀟細滴蕉窗雨，唧唧悲鳴草砌蛩。",
      "忽忽有懷如宋玉，行行搔首思沖沖。"
    ],
    "added_time": "2026-01-02 22:22:27"
  },
  {
    "source_file": "poet.song.141000.json",
    "title": "送曾無逸入爲掌故",
    "author": "楊萬里",
    "paragraphs": [
      "吉文江水走玉虹，我家水西君水東。",
      "有時相思即命駕，連牀夜兩聽松風。",
      "中間薄宦各分散，南飛鴐鵝北飛雁。",
      "朝來驛騎打譙門，有客有客來相見。",
      "聞君携家入帝京，椎鼓發船天上行。",
      "也能枉轍九十里，來訪江西道院僧。",
      "詩家兩僊宿臺省，紅藥蒼苔紫薇影。",
      "若問山僧作麽生，日晏鶑啼眠不醒。"
    ],
    "added_time": "2026-01-02 22:22:55"
  },
  {
    "source_file": "poet.song.141000.json",
    "title": "筠庵",
    "author": "楊萬里",
    "paragraphs": [
      "故老談李僊，晉日上寥廓。",
      "隨身無長物，止跨一隻鶴。",
      "鶴本非胎生，古卵尚遺殻。",
      "千年石似堅，覆在鳳山脚。",
      "寒宵晦風雨，神光照巖壑。",
      "犬嘷雞夜鳴，龍泣人寢愕。",
      "祇今筠庵是，因物非繩削。",
      "當時菢破處，作門不關鑰。",
      "蓋以一把茅，聊以護霜雹。",
      "遐瞻如釣翁，蓑衣逐層著。",
      "我來驗幽討，意尚疑諺謔。",
      "霧中披羽衣，砌下脫芒屩。",
      "入戶環仰觀，中空生響諾。",
      "不見朱頂雛，猶存雪色膜。",
      "松梢雙老鸛，戛然下簷角。",
      "老夫忽心驚，不敢小盤礴。"
    ],
    "added_time": "2026-01-02 22:22:55"
  },
  {
    "source_file": "poet.song.208000.json",
    "title": "水茶磨",
    "author": "釋心月",
    "paragraphs": [
      "機輪瞥轉已多時，苦澁分明只自知。",
      "轆轆放身隨浪輥，傍觀贏得眼如眉。"
    ],
    "added_time": "2026-01-02 22:22:56"
  },
  {
    "source_file": "poet.song.150000.json",
    "title": "韓廷玉築亭於官舍之旁園中故多梅會有飛雪予因題其扁曰梅雪蓋取少陵詩語而劉公貢父送劉長官掌廣西機宜嘗用此事有雪片梅花五嶺春之句今廷玉適爲此官于以名亭抑其宜也亭邊花木多吾弟定叟舊植故予首章及之  其三",
    "author": "張栻",
    "paragraphs": [
      "眼底風光正自佳，滯留何必歎天涯。",
      "日長况是文書省，且與閑吟對落花。"
    ],
    "added_time": "2026-01-02 22:23:12"
  },
  {
    "source_file": "poet.song.182000.json",
    "title": "刈麥行",
    "author": "戴復古",
    "paragraphs": [
      "腰鎌上壠刈黄雲，東家西家麥滿門。",
      "前村寡婦拾滯穟，饘粥有餘炊餠餌。",
      "我聞淮南麥最多，麥田今歲屯干戈。",
      "飽飯不知征戰苦，生長此方真樂土。"
    ],
    "added_time": "2026-01-02 22:23:12"
  },
  {
    "source_file": "poet.song.15000.json",
    "title": "還吳長文舍人詩卷",
    "author": "梅堯臣",
    "paragraphs": [
      "松液化茯苓，又因爲琥珀。",
      "遇物必得形，毛髮曾不隔。",
      "君子亦豹變，其文蔚可覿。",
      "今者逢吳侯，滿腹貯經籍。",
      "噴吐五色霓，自堪垂典冊。",
      "詩教始二南，皆著賢聖跡。",
      "後世竟翦裁，破碎隨刀尺。",
      "我輩强追倣，畫龍成蜥蜴。",
      "有唐文最盛，韓伏甫與白。",
      "甫白無不包，甄陶咸所索。",
      "侯初守二郡，山水多助益。",
      "升高觴嘉賓，賦筆速鷹翮。",
      "葺書成大軸，許我觀琮璧。",
      "真物固易辨，恨無百金易。",
      "借從懷袖歸，誦玩廢朝夕。",
      "譬如遊國都，惝怳失阡陌。",
      "苦吟三十年，所獲唯巾幗。",
      "豈比夸受降，甲齊熊耳積。",
      "重見元和風，珠玉敵海舶。",
      "自慙寒餓爲，何張空避席。"
    ],
    "added_time": "2026-01-02 22:23:13"
  },
  {
    "source_file": "poet.song.17000.json",
    "title": "詔重修太學詩",
    "author": "歐陽修",
    "paragraphs": [
      "漢詔崇儒術，虞庠講帝猷。",
      "叢楹新寶構，萬杵逐歡謳。",
      "照爛雲甍麗，回環璧水流。",
      "冠童儀盛魯，蒿柱德同周。",
      "舞翟彌文郁，橫經盛禮脩。",
      "微生聽昕鼓，願齒夏弦游。"
    ],
    "added_time": "2026-01-02 22:23:19"
  },
  {
    "source_file": "poet.song.245000.json",
    "title": "浮丘道人招魂歌  其四",
    "author": "汪元量",
    "paragraphs": [
      "有妹有妹天一方，良人去後逢此殃。",
      "黄塵暗天道路長，男呻女吟不得將。",
      "汝母已死埋炎荒，汝兄跣足行雪霜。",
      "萬里相逢淚滂滂，驚定拭淚還悲傷。",
      "嗚呼四歌兮歌欲狂，魂招不來歸故鄉。"
    ],
    "added_time": "2026-01-02 22:23:49"
  },
  {
    "source_file": "poet.song.192000.json",
    "title": "代挽何知縣二首  其一",
    "author": "陳耆卿",
    "paragraphs": [
      "一第聲名動冕旒，淵源家學自梁丘。",
      "誰知雨化青衿日，最解風馳紫塞秋。",
      "幕府石洪嗟不作，河陽潘岳竟成休。",
      "鴈行無復雲邊訊，愁絕萱堂正白頭。"
    ],
    "added_time": "2026-01-02 22:24:17"
  },
  {
    "source_file": "poet.song.201000.json",
    "title": "和徐常丞洪秘監倡和四首  其四",
    "author": "劉克莊",
    "paragraphs": [
      "公詩妙巧過般輸，蚓竅何堪和大儒。",
      "豈敢分庭掣鯨海，頗思越邑會鵝湖。",
      "薰蕕年老迷香臭，酒脯涎垂向市沽。",
      "病起带圍渾減盡，免教人誚腹如壺。"
    ],
    "added_time": "2026-01-02 22:24:23"
  },
  {
    "source_file": "poet.song.132000.json",
    "title": "午坐戲詠",
    "author": "陸游",
    "paragraphs": [
      "貯藥葫蘆二寸黄，煎茶橄欖一甌香。",
      "午窗坐穩摩癡腹，始覺龜堂白日長。"
    ],
    "added_time": "2026-01-02 22:24:24"
  },
  {
    "source_file": "poet.song.132000.json",
    "title": "戲詠鄉里食物示鄰曲",
    "author": "陸游",
    "paragraphs": [
      "山陰古稱小蓬萊，青山萬疊環樓臺。",
      "不惟人物富名勝，所至地產皆奇瓌。",
      "茗芽落磑壓北苑，藥苗入饌逾天台。",
      "明珠百舸載芡實，火齊千擔裝楊梅。",
      "湘湖蓴長涎正滑，秦望蕨生拳未開。",
      "箭萌蟄藏待時雨，桑蕈菌蠢驚春雷。",
      "{糭米=木}花蒸煮蘸醯醬，薑茁披剝腌糟醅。",
      "細研罌粟具湯液，溼裹山蕷供炮煨。",
      "老饞自覺筆力短，得一忘十真堪咍。",
      "從今置之勿復道，一瓢陋巷師顔回。"
    ],
    "added_time": "2026-01-02 22:24:24"
  },
  {
    "source_file": "poet.song.132000.json",
    "title": "歲暮貧甚戲作",
    "author": "陸游",
    "paragraphs": [
      "得米還求澗底薪，始知天地有窮人。",
      "年開八秩寧賒死，官及三兒不救貧。",
      "藥盡無如醫偃蹇，囊空那辦酒逡巡。",
      "柳條萱草添愁思，不似尋常見早春。"
    ],
    "added_time": "2026-01-02 22:24:24"
  },
  {
    "source_file": "poet.song.132000.json",
    "title": "汪叔潜教授挽辭",
    "author": "陸游",
    "paragraphs": [
      "江南有奇士，英譽早飛騰。",
      "未見心先契，相從氣倍增。",
      "時煩問字酒，屢共讀書燈。",
      "下榻延徐孺，同舟得李膺。",
      "百年期永好，一旦失良朋。",
      "稚子初何取，龍門亦許登。",
      "流光疾於鳥，舊社冷如冰。",
      "欲作千言誄，衰遲愧未能。"
    ],
    "added_time": "2026-01-02 22:24:24"
  },
  {
    "source_file": "poet.song.132000.json",
    "title": "汪給事太夫人程氏挽辭",
    "author": "陸游",
    "paragraphs": [
      "爵邑恩榮盛，鄉閭譽望尊。",
      "儒科傳累葉，上壽萃高門。",
      "阡茂新栽柏，堂餘舊樹萱。",
      "故民何以報，沾灑望秋原。"
    ],
    "added_time": "2026-01-02 22:24:24"
  },
  {
    "source_file": "poet.song.140000.json",
    "title": "送彭元忠縣丞北歸",
    "author": "楊萬里",
    "paragraphs": [
      "君從循州來，却向饒州去。",
      "拍天海浪拂日峰，瓊尺裁成錦機句。",
      "學詩初學陳後山，霜皮脫盡山骨寒。",
      "近來別具一隻眼，要踏唐人最上關。",
      "三春弱柳三秋月，半溪清冰半峰雪。",
      "只今六月無此物，君能喚渠來入筆。",
      "恰則新鶑百囀聲，忽有寒蛩終夜鳴。",
      "瀟湘故人江漢客，爲君一夜頭盡白。",
      "我欠天公詩債多，霜髭撚盡未償它。",
      "君懷玉盤金叵羅，合騎天駟超天河。",
      "如何也鑄一大錯，自古詩人多命薄。",
      "黄茅起煙如黄沙，瘴母照永曼陀花。",
      "廣東之游樂復樂，勸君不如早還家。"
    ],
    "added_time": "2026-01-02 22:24:49"
  },
  {
    "source_file": "poet.song.123000.json",
    "title": "景盧開尊阻雨展日復用前韻寄之",
    "author": "洪适",
    "paragraphs": [
      "逐婦鳴鳩急定昏，不堪烟靄弄千村。",
      "掩關盡日資筇杖，改席何時對癭樽。",
      "雲暗松皮多節目，雨傷梨頰有瘢痕。",
      "溪神若也心無妬，迎出常娥照玉盆。"
    ],
    "added_time": "2026-01-02 22:25:05"
  },
  {
    "source_file": "poet.song.15000.json",
    "title": "和孫端叟寺丞農具十五首 田廬",
    "author": "梅堯臣",
    "paragraphs": [
      "結廬野田中，其高足以覘。",
      "坐卧劣自容，巢棲未嘗厭。",
      "但能風雨蔽，何惜茅蓬苫。",
      "終當收刈畢，寂寞慙山店。"
    ],
    "added_time": "2026-01-02 22:25:19"
  },
  {
    "source_file": "poet.song.219000.json",
    "title": "世外",
    "author": "釋文珦",
    "paragraphs": [
      "世外多幽勝，塵樊豈足云。",
      "泉聲長似樂，山氣自成雲。",
      "觀象知羲易，安禪悟竺墳。",
      "貴交休見憶，已與鹿麋羣。"
    ],
    "added_time": "2026-01-02 22:25:30"
  },
  {
    "source_file": "poet.song.141000.json",
    "title": "翠樾亭前鶑巢",
    "author": "楊萬里",
    "paragraphs": [
      "仰聽金衣語，偶窺鶑婦巢。",
      "深穿喬木裏，危挂弱枝稍。",
      "啄菢雙雙子，經營寸寸茅。",
      "何時雛脫殻，新哢響交交。"
    ],
    "added_time": "2026-01-02 22:25:52"
  },
  {
    "source_file": "poet.song.237000.json",
    "title": "廬山中聞桂香憶遊茅山時夢中遊桂花下",
    "author": "董嗣杲",
    "paragraphs": [
      "我遊三茅山，月下丹光麗。",
      "夢駕翠蜺車，涼雲擁金袂。",
      "兩耳波浪透，廣漠不可際。",
      "猶記摶扶揺，乘風曾問帝。",
      "今秋遊匡廬，身有飛舉勢。",
      "淩虚裹白雲，白雲鎮相衛。",
      "毛髪極森竦，草木露華綴。",
      "飛泉湧潮響，真可滌昏滯。",
      "向來句曲行，有遇抑何鋭。",
      "豈知凡骨癯，不能於彼蛻。",
      "西風催此遊，破我夢浮世。",
      "衣襟被月香，蒼巖折丹桂。"
    ],
    "added_time": "2026-01-02 22:26:02"
  },
  {
    "source_file": "poet.song.176000.json",
    "title": "次韵黄崇道",
    "author": "韓淲",
    "paragraphs": [
      "長夏得閒趣，無過里社中。",
      "往來三逕日，舒寫一襟風。",
      "幸與陶潛醉，從渠阮籍窮。",
      "人家鶑燕裏，猶記淡烟籠。"
    ],
    "added_time": "2026-01-02 22:26:26"
  },
  {
    "source_file": "poet.song.218000.json",
    "title": "贈李崇義應童子科長歌",
    "author": "江湘",
    "paragraphs": [
      "通經應童科，詩書尤所長。",
      "生兒有如此，族黨真有光。",
      "五車舉舌端，觀者遶迴廊。",
      "嶄然露頭角，志氣何堅剛。",
      "七歲古所難，一目書五行。",
      "毋乃天帝孫，爲織雲錦裳。",
      "自覺我形穢，明珠在我傍。",
      "麟經究終始，猿臂射藝場。",
      "覆誦公堂上，時維十月陽。",
      "同僚發嗟嘆，喜子同舉觴。",
      "我非韓昌黎，墜緒尋茫茫。",
      "猶擬作一序，如送童子張。",
      "讀書宜閉門，不迎亦不將。",
      "六經漱芳潤，闇然名日彰。",
      "上書願鬻漢，負鼎期干湯。",
      "幼學欲壯行，少年非所當。",
      "細字綴語言，漏聲夜未央。",
      "短檠提案前，簾幕風露堂。",
      "博洽精經史，縱橫騖皇王。",
      "逢源欲深造，不息思自强。",
      "上必希賢聖，下期爲雋良。",
      "時乎時不再，夜氣毋牿亡。",
      "緬想唐宗室，姓名今馨香。",
      "長吉非凡流，勁詞摩穹蒼。",
      "錦囊搜佳句，詩體轢齊梁。",
      "長源有仙骨，頫笑餘子忙。",
      "鳴珂乃言志，寧忍駒服箱。",
      "卓哉二君子，馳聲翰墨場。",
      "願子勉未至，多歧戒亡羊。",
      "舉動思古人，遠到胡可量。",
      "召見金鑾殿，承恩七寶牀。",
      "假直祕書閣，徧覽萬卷藏。",
      "此是君家事，射策宜爲郎。",
      "萬人吾往矣，所向俱披猖。",
      "蝜蝂戒緣高，失手千丈强。",
      "散仙戒追陪，埃𡏖驚劻勷。",
      "顧我理一同，强顔補千瘡。",
      "催科政何拙，勸民務農桑。",
      "戴星廑出入，艱險身備嘗。",
      "未尋三徑盟，徒積九迴腸。",
      "爲米耻折腰，卜居築林塘。",
      "我賦歸去來，觀子鵬路翔。",
      "更盡一杯酒，富貴無相忘。"
    ],
    "added_time": "2026-01-02 22:26:28"
  },
  {
    "source_file": "poet.song.218000.json",
    "title": "南峰山",
    "author": "趙善正",
    "paragraphs": [
      "山上青天山下溪，白雲流水兩相宜。",
      "丹成共爾南山老，采采松枝亦療饑。"
    ],
    "added_time": "2026-01-02 22:26:28"
  },
  {
    "source_file": "poet.song.218000.json",
    "title": "遊雁山寄懷二弟",
    "author": "翁敏之",
    "paragraphs": [
      "依棲崇儒里，咫尺鳥名山。",
      "奈以紅塵隔，因之舉步艱。",
      "穿花曉漏徹，何如桑者閑。",
      "廿載爲形役，今得拂衣還。",
      "自酌龍湫水，照映鬢毛斑。",
      "山靈應誚我，對之發赧顔。",
      "題彼雙脊令，飲啄就清灣。"
    ],
    "added_time": "2026-01-02 22:26:28"
  },
  {
    "source_file": "poet.song.218000.json",
    "title": "雲間",
    "author": "張藴",
    "paragraphs": [
      "倦倚柁樓聞鶴唳，半生此地一經過。",
      "機雲故月荒凉宅，湖海新秋浩蕩波。",
      "曉𦩘紅蓮商客市，夜窗白苧女兒歌。",
      "吟邊冷被沙鷗笑，衣化京塵鬢亦皤。"
    ],
    "added_time": "2026-01-02 22:26:28"
  },
  {
    "source_file": "poet.song.218000.json",
    "title": "江湖偉觀",
    "author": "張藴",
    "paragraphs": [
      "隄柳朝朝送酒船，一闌山色越帆煙。",
      "蓬萊雲氣東溟外，閶闔星辰北斗前。",
      "突兀向來無此屋，登臨當日有諸賢。",
      "夕陽過鴈慵回首，吟入關河萬里天。"
    ],
    "added_time": "2026-01-02 22:26:28"
  },
  {
    "source_file": "poet.song.150000.json",
    "title": "壽定叟弟  其二",
    "author": "張栻",
    "paragraphs": [
      "聞說嚴人愛貳車，呻吟赴愬頼携扶。",
      "從今充擴應無倦，千里疲民待子蘇。"
    ],
    "added_time": "2026-01-02 22:26:42"
  },
  {
    "source_file": "poet.song.236000.json",
    "title": "春景 絕域改春華 其二",
    "author": "劉辰翁",
    "paragraphs": [
      "絕域魂堪斷，風烟不可遮。",
      "至今疑夢事，舉目改春華。",
      "此處吾爲客，何言國與家。",
      "尚存他日淚，又看一年花。",
      "谷口遷鶑語，都城御柳斜。",
      "茫茫皆漢土，無地種秦瓜。"
    ],
    "added_time": "2026-01-02 22:26:49"
  },
  {
    "source_file": "poet.song.32000.json",
    "title": "沂溪懷正之",
    "author": "王安石",
    "paragraphs": [
      "故人何處所，天角浪漫漫。",
      "寂寞斷音驛，徘徊愁肺肝。",
      "世情紛可怪，旅况浩難安。",
      "願化東南鵠，高飛託羽翰。"
    ],
    "added_time": "2026-01-02 22:27:04"
  },
  {
    "source_file": "poet.song.182000.json",
    "title": "晚春次韵",
    "author": "戴復古",
    "paragraphs": [
      "酒醒愁難醒，春歸客未歸。",
      "鶑啼花雨歇，燕立柳風微。",
      "世路多殊轍，人生貴識機。",
      "低頭飽一粟，仰首愧雲飛。"
    ],
    "added_time": "2026-01-02 22:27:12"
  },
  {
    "source_file": "poet.song.201000.json",
    "title": "漫興一首",
    "author": "劉克莊",
    "paragraphs": [
      "經行中野多新塚，檢點高陽少酒徒。",
      "縱不能陪雍畤禮，尚堪添入洛英圖。",
      "愛東臯子生沉醉，慕北山公死謚愚。",
      "頼有小詩自陶寫，何須著論學王符。"
    ],
    "added_time": "2026-01-02 22:28:17"
  },
  {
    "source_file": "poet.song.209000.json",
    "title": "嘉興尉府教閲即事",
    "author": "葛紹體",
    "paragraphs": [
      "輕風盪宿氛，薄日籠曉晴。",
      "草嫩芟鋤易，沙軟蹙踏輕。",
      "軍容壯而肅，兵器老以剛。",
      "震動擊鼓鼙，節止鳴鐃鉦。",
      "前行萃白旗，後隊隨紅旌。",
      "閃閃雲霧披，閴閴煙塵凝。",
      "放箭羽鮮新，張弓角光晶。",
      "麫絲搭飯玉，赭衫坐盈庭。",
      "犒激券楮疊，簇結巾带橫。",
      "叉手最健武，驍勢殊掀騰。",
      "跳梁勇投擲，呼喝驕憑陵。",
      "左旋忽右轉，此伏俄彼升。",
      "路分尋丈鬭，鋒合毫釐爭。",
      "目與手不謀，須臾懸死生。",
      "儻非教之素，何以所習精。",
      "豫章太史氏，家世冰雪清。",
      "早傳師律嚴，遂識戎陣明。",
      "坐言二十年，不見此憲程。",
      "教場沮洳地，漬雨幾浮傾。",
      "荒池倒枯荷，腐水飄亂萍。",
      "舊觀喜再還，徒曰練弓兵。",
      "公宇昔零落，華屋今崢嶸。",
      "昔也一槩廢，今也百度興。",
      "今昔同此時，人有能不能。",
      "蕭蕭憂危念，策策夙夜情。",
      "固將宣國威，非惟振家聲。",
      "兒戲誰逍遥，老成尚典刑。",
      "嗟乎真將軍，亞夫細柳營。"
    ],
    "added_time": "2026-01-02 22:28:38"
  },
  {
    "source_file": "poet.song.176000.json",
    "title": "次韵德久",
    "author": "韓淲",
    "paragraphs": [
      "澄淨清秋夜，詩成兩眼明。",
      "佳人千古意，濁酒一杯情。",
      "湖水魚龍舞，天風鴻鴈鳴。",
      "菊花九日近，便合上崢嶸。"
    ],
    "added_time": "2026-01-02 22:28:39"
  },
  {
    "source_file": "poet.song.130000.json",
    "title": "物有可嘆者因戲作數語以識之",
    "author": "陸游",
    "paragraphs": [
      "雞棲及我未掩扉，犬雖遠出暮自歸。",
      "司晨警夜職交舉，簸糠棄粒報亦微。",
      "查查雙鵲更愧汝，庭樹夜宿常相依。",
      "豈憐主人老寂寞，暖熱蓬户不忍違。",
      "養鴟甚恩健即去，養鷹雖久飽亦飛。",
      "嗟哉物性厚薄異，使我隠几空歔欷。"
    ],
    "added_time": "2026-01-02 22:28:45"
  },
  {
    "source_file": "poet.song.130000.json",
    "title": "老懷",
    "author": "陸游",
    "paragraphs": [
      "身見高皇再造初，名場流輩略無餘。",
      "舊書科斗纔存字，薄業蝸牛僅有廬。",
      "迂士豈堪新貴使，少年自與老人疏。",
      "荒園寂寂堆霜葉，抱甕何妨日灌蔬。"
    ],
    "added_time": "2026-01-02 22:28:45"
  },
  {
    "source_file": "poet.song.177000.json",
    "title": "挽胡團王先生詩  其二",
    "author": "韓淲",
    "paragraphs": [
      "著述欽成說，叮嚀憶緒言。",
      "不期捐几杖，無復賁邱園。",
      "行旐村前路，豐碑屋外原。",
      "形容慙識淺，相挽只馨吞。"
    ],
    "added_time": "2026-01-02 22:28:53"
  },
  {
    "source_file": "poet.song.15000.json",
    "title": "和孫端叟寺丞農具十五首 牛衣",
    "author": "梅堯臣",
    "paragraphs": [
      "覆牛畏嚴霜，愛之如愛子。",
      "朔風吹欄牢，禦凍頼苴枲。",
      "惡薄將異韉，貧棲乃同被。",
      "重畜不忘劬，老農非可鄙。"
    ],
    "added_time": "2026-01-02 22:29:02"
  },
  {
    "source_file": "poet.song.200000.json",
    "title": "題王推官應麟詩卷",
    "author": "劉克莊",
    "paragraphs": [
      "憶與南宮共說詩，傷心歲晚故人稀。",
      "昔如幽谷鶑相友，今作遼天鶴獨飛。",
      "絕喜王家生福畤，固應米老有元暉。",
      "不須更傍人籬落，名父親傳夜半衣。"
    ],
    "added_time": "2026-01-02 22:29:22"
  },
  {
    "source_file": "poet.song.244000.json",
    "title": "悲歌",
    "author": "劉應炎",
    "paragraphs": [
      "悲矣乎，杞人之憂兮天莫支，權臣秉鈞兮社稷危。",
      "外夷相侵民流離，大厦將傾誰設施。",
      "悲矣乎，吾將抱徐衍之石兮，歌箕子之黍離。"
    ],
    "added_time": "2026-01-02 22:29:54"
  },
  {
    "source_file": "poet.song.123000.json",
    "title": "答太守謝牡丹",
    "author": "洪适",
    "paragraphs": [
      "華髮歸來不記春，優游學圃傲江村。",
      "已欣勝日臨千騎，漫折香霞佐一尊。",
      "對竹便當尋曲水，藏花那肯效慈恩。",
      "行厨若有真消息，奔走畦丁急掃門。"
    ],
    "added_time": "2026-01-02 22:30:00"
  },
  {
    "source_file": "poet.song.41000.json",
    "title": "呈戶部李尚書二首  其一",
    "author": "韋驤",
    "paragraphs": [
      "八座輝光道德隆，陋儒何幸奉從容。",
      "聽言迥出羣賢表，顧己榮於萬戶封。",
      "密啟更慚先薦鶚，高門况是晚登龍。",
      "荷公恩意知難報，勁節當先比澗松。"
    ],
    "added_time": "2026-01-02 22:30:13"
  },
  {
    "source_file": "poet.song.41000.json",
    "title": "呈南鄰司門盛誨之同年",
    "author": "韋驤",
    "paragraphs": [
      "昔詠相過人不知，于今想見少陵詩。",
      "鄰居何幸偏依德，交語乘閒祗隔籬。",
      "攀桂當年聯步武，近蘭此日慰瞻思。",
      "冷官罷局方無頼，但向清風且樂饑。"
    ],
    "added_time": "2026-01-02 22:30:13"
  },
  {
    "source_file": "poet.song.167000.json",
    "title": "雨中同曹尉王儦巖二首  其一",
    "author": "趙蕃",
    "paragraphs": [
      "舊說吾邦巖谷多，歷觀無愈此嵯峩。",
      "今朝喚渡仍衝雨，慙愧溪神不我訶。"
    ],
    "added_time": "2026-01-02 22:30:20"
  },
  {
    "source_file": "poet.song.167000.json",
    "title": "十月十五日",
    "author": "趙蕃",
    "paragraphs": [
      "柳行摇落參差際，鴈字虛無滅沒中。",
      "醉面紅來因卯酒，征衣脆去爲霜風。"
    ],
    "added_time": "2026-01-02 22:30:20"
  },
  {
    "source_file": "poet.song.22000.json",
    "title": "洛陽春吟  其五",
    "author": "邵雍",
    "paragraphs": [
      "春歸花謝日初長，燕語鶑啼各自忙。",
      "何故遊人斷來往，綠陰殊不減紅芳。"
    ],
    "added_time": "2026-01-02 22:30:20"
  },
  {
    "source_file": "poet.song.22000.json",
    "title": "洛陽春吟  其七",
    "author": "邵雍",
    "paragraphs": [
      "春歸必竟歸何處，無限春寃都未訴。",
      "欲託流鶑問所因，子規又叫不如去。"
    ],
    "added_time": "2026-01-02 22:30:20"
  },
  {
    "source_file": "poet.song.141000.json",
    "title": "雨後郡圃行散",
    "author": "楊萬里",
    "paragraphs": [
      "劍池一日百週遭，雨後閑來照鬢毛。",
      "主管園林鶑稱意，巡行荷芰鷺宣勞。",
      "不須見我還飛去，便與移文告汝曹。",
      "一事惱人無問處，南山高是北山高。"
    ],
    "added_time": "2026-01-02 22:30:41"
  },
  {
    "source_file": "poet.song.141000.json",
    "title": "閏五月十四日因哭小孫子蓬孫歸志浩然",
    "author": "楊萬里",
    "paragraphs": [
      "憲孫哭了哭蓬孫，老眼元枯也濕巾。",
      "名宦何須深插脚，山林從此早抽身。",
      "禍無避處唯辭福，命不如渠强學人。",
      "吟了此詩還毀了，莫令一讀一傷神。"
    ],
    "added_time": "2026-01-02 22:30:41"
  },
  {
    "source_file": "poet.song.141000.json",
    "title": "感興",
    "author": "楊萬里",
    "paragraphs": [
      "去國還家一歲陰，鳳山錦水更登臨。",
      "別來蠻觸幾百戰，險盡山川多少心。",
      "何似閑人無藉在，不妨冷眼看昇沉。",
      "荷花正閙蓮蓬嫩，月下松醪且滿斟。"
    ],
    "added_time": "2026-01-02 22:30:41"
  },
  {
    "source_file": "poet.song.192000.json",
    "title": "示次兒柔中出贅",
    "author": "陶夢桂",
    "paragraphs": [
      "誨汝汝知乎，家貧廼贅居。",
      "奉身須節約，接物要謙虛。",
      "勿以清罇污，而於黄卷疎。",
      "只須銘此語，一任命何如。"
    ],
    "added_time": "2026-01-02 22:30:43"
  },
  {
    "source_file": "poet.song.130000.json",
    "title": "晚寒自東村步歸",
    "author": "陸游",
    "paragraphs": [
      "夕陽下平野，落葉滿荒街。",
      "村店賣蕎麫，人家焼豆{艹點}。",
      "溪風透布褐，草露濕芒鞵。",
      "骨相元如此，何由與世諧。"
    ],
    "added_time": "2026-01-02 22:30:54"
  },
  {
    "source_file": "poet.song.237000.json",
    "title": "横峯港",
    "author": "董嗣杲",
    "paragraphs": [
      "日落大江滸，苦無多人煙。",
      "風湍鳴耳根，饑鴈聲相聯。",
      "雪止月未上，境界太古前。",
      "天低平接水，水逺遥粘天。",
      "横峯港頭棲，客子心膽懸。",
      "四面渺不極，纜樹對我船。",
      "萬慮集雙鬢，顧影空自憐。",
      "哀哉行役苦，收拾歸短篇。"
    ],
    "added_time": "2026-01-02 22:31:10"
  },
  {
    "source_file": "poet.song.200000.json",
    "title": "方蒙仲秘書哀詩三首  其二",
    "author": "劉克莊",
    "paragraphs": [
      "方喜燃藜向石渠，豈知僅擁兩輪朱。",
      "非爲郡失好太守，便恐世無行秘書。",
      "酒漬雙雞慚薄薄，表論一鶚謾區區。",
      "即今交道尤難恃，試問原頭幾素車。"
    ],
    "added_time": "2026-01-02 22:31:43"
  },
  {
    "source_file": "poet.song.32000.json",
    "title": "還自舅家書所感",
    "author": "王安石",
    "paragraphs": [
      "行行過舅居，歸路指親廬。",
      "日苦樹無頼，天空雲自如。",
      "黄焦下澤稻，綠碎短樊蔬。",
      "沮溺非吾意，憫嗟聊駐車。"
    ],
    "added_time": "2026-01-02 22:31:54"
  },
  {
    "source_file": "poet.song.226000.json",
    "title": "偈頌一百零二首  其四七",
    "author": "釋紹曇",
    "paragraphs": [
      "花錦蝶翻紅，柳烟鶑織曉。",
      "曾不動機絲，奪盡春工巧。",
      "玄中玄，妙中妙。",
      "三世諸佛覷不破，歷代祖師窮不到。",
      "窮得到，寒食清明，家家拜掃。"
    ],
    "added_time": "2026-01-02 22:32:01"
  },
  {
    "source_file": "poet.song.218000.json",
    "title": "九日",
    "author": "張藴",
    "paragraphs": [
      "細看黄花把一枝，東籬猶是昔人非。",
      "題糕酒外豪心在，吹帽風前素髮稀。",
      "鴈叫霜天悲故國，鴉翻溪樹背寒暉。",
      "百年獨有閒居樂，可怪東山事竟違。"
    ],
    "added_time": "2026-01-02 22:32:22"
  },
  {
    "source_file": "poet.song.227000.json",
    "title": "三月晦日",
    "author": "真山民",
    "paragraphs": [
      "九十風光能有幾，東風遽作遠行人。",
      "樽前莫惜今朝醉，明日鶑聲不是春。"
    ],
    "added_time": "2026-01-02 22:32:27"
  },
  {
    "source_file": "poet.song.22000.json",
    "title": "落花吟",
    "author": "邵雍",
    "paragraphs": [
      "萬紫千紅處處飛，滿川桃李漫成蹊。",
      "狂風猛雨日將暮，舞榭歌臺人乍稀。",
      "水上漂浮安有定，徑邊狼籍更無依。",
      "流鶑不用多言語，到了一番春已歸。"
    ],
    "added_time": "2026-01-02 22:32:36"
  },
  {
    "source_file": "poet.song.244000.json",
    "title": "中齋歸自海上見訪",
    "author": "劉應鳳",
    "paragraphs": [
      "拂石爲牀席白雲，鯨魚背上有歸人。",
      "諫書檄草俱成血，野服黄冠再見身。",
      "麈尾悲酸渾欲死，燈前瀟洒儼如神。",
      "更闌萬籟收沉盡，地闊天高兩主賓。"
    ],
    "added_time": "2026-01-02 22:33:49"
  },
  {
    "source_file": "poet.song.151000.json",
    "title": "次韻朱萬卿五首  其一",
    "author": "陳造",
    "paragraphs": [
      "陳雷好賓主，亹亹各風流。",
      "末座仍枚叟，捐金得莫愁。",
      "濃歡兼卜夜，暇日頼銷憂。",
      "近按梁州譜，何妨一再謳。"
    ],
    "added_time": "2026-01-02 22:34:06"
  },
  {
    "source_file": "poet.song.237000.json",
    "title": "過蘄州  其二",
    "author": "董嗣杲",
    "paragraphs": [
      "遊趙提幹園，有亭可洗心。",
      "亟應招呼命，蠧葉下井枯。",
      "空江鼓風勁，幸藉賢主人。",
      "尋勝愁盡屏，平生性不汚。",
      "惟喜眼界浄，笑睨斑竹林。",
      "金商遞聲應，古桂香何遲。",
      "黄花色最正，何當過栗里。",
      "把酒酹陶令，行矣又他適。",
      "孱質莫任病，酒酣喜索句。",
      "鬢改羞對鏡，寒蛩咽青莎，難制客淚迸。"
    ],
    "added_time": "2026-01-02 22:34:16"
  },
  {
    "source_file": "poet.song.237000.json",
    "title": "過琴齋",
    "author": "董嗣杲",
    "paragraphs": [
      "乘閒過琴齋，作意登漪嵐。",
      "棠湖漾其北，紫霄聳其南。",
      "闌干壓池芳，渌淨拖柔藍。",
      "行人冒遊塵，名利多沉酣。",
      "盡傾滄江水，莫洗濁世貪。",
      "出羣趙家玉，吏此長子男。",
      "臺府嚴且明，舉動百不堪。",
      "臨流自照心，謀飽無肥甘。",
      "景物固爾佳，何暇同清談。",
      "買舟過柴桑，東歸面無慙。"
    ],
    "added_time": "2026-01-02 22:34:16"
  },
  {
    "source_file": "poet.song.4000.json",
    "title": "妙智洞",
    "author": "陳堯叟",
    "paragraphs": [
      "追憶經行三十年，漫山桃李競爭妍。",
      "于今棠棣花成萼，我已童顔射酒舡。"
    ],
    "added_time": "2026-01-02 22:34:24"
  },
  {
    "source_file": "poet.song.159000.json",
    "title": "赴城南隠居小集",
    "author": "楊冠卿",
    "paragraphs": [
      "白雨濯青山，孤雲靄餘姿。",
      "溶溶荒江水，近岸生清漪。",
      "扶輿出城府，眷此幽人期。",
      "茅茨倚林麓，秀薄相參差。",
      "欣茲蹔解带，虛白明朝曦。",
      "向來旅窮徼，抑鬰中懷悲。",
      "相逢輒顧笑，觴酒相淋漓。",
      "春風不日去，淹留我何爲。"
    ],
    "added_time": "2026-01-02 22:34:54"
  },
  {
    "source_file": "poet.song.104000.json",
    "title": "和徐季功舒蘄道中二十首  其六",
    "author": "王之道",
    "paragraphs": [
      "野鳥闗闗督駕犁，及時新雨土膏肥。",
      "知君有意農夫勸，故故穿林傍馬飛。"
    ],
    "added_time": "2026-01-02 22:35:24"
  },
  {
    "source_file": "poet.song.140000.json",
    "title": "明發瀧頭",
    "author": "楊萬里",
    "paragraphs": [
      "黑甜偏至五更濃，强起侵星敢小慵。",
      "輪與山雲能樣嬾，日高猶宿夜來峰。"
    ],
    "added_time": "2026-01-02 22:35:31"
  },
  {
    "source_file": "poet.song.32000.json",
    "title": "陪友人中秋夕賞月",
    "author": "王安石",
    "paragraphs": [
      "海霧看如洗，秋陽望却昏。",
      "光明疑不夜，清瑩欲無坤。",
      "掃掠風前坐，留連露下尊。",
      "苦吟應到曉，况有我思存。"
    ],
    "added_time": "2026-01-02 22:35:53"
  },
  {
    "source_file": "poet.song.201000.json",
    "title": "送游潮州二首  其一",
    "author": "劉克莊",
    "paragraphs": [
      "霜簡剛言璧有瑕，清朝耳目不應差。",
      "醉翁絕少環滁飲，范老何心慶朔花。",
      "省庫錢皆留享士，高齋琴却带還家。",
      "邵平舊圃元無恙，未必封侯勝種瓜。"
    ],
    "added_time": "2026-01-02 22:36:08"
  },
  {
    "source_file": "poet.song.15000.json",
    "title": "和孫端叟蠶具十五首 高几",
    "author": "梅堯臣",
    "paragraphs": [
      "桑柔不倚梯，摘桑頼高几。",
      "每於得葉易，曾靡憂校披。",
      "躋陞類拾級，下上異緣蟻。",
      "閑置草屋傍，鳴雞或棲止。"
    ],
    "added_time": "2026-01-02 22:36:44"
  },
  {
    "source_file": "poet.song.236000.json",
    "title": "春景 山歸萬古春",
    "author": "劉辰翁",
    "paragraphs": [
      "萬古山如此，青青歲歲新。",
      "自憐看到老，未有不歸春。",
      "雲樹曾經別，鶑花不棄貧。",
      "自迎東太乙，重作葛天民。",
      "一燒迷千仞，三開見幾秦。",
      "八公花下飲，仍是少年人。"
    ],
    "added_time": "2026-01-02 22:36:49"
  },
  {
    "source_file": "poet.song.236000.json",
    "title": "春景 閑院綠陰生",
    "author": "劉辰翁",
    "paragraphs": [
      "花院苔空積，遊絲若有情。",
      "斷無珠履迹，閑見綠陰生。",
      "縹緲朱簾悄，丁東玉漏鳴。",
      "隔窗梅子落，繞屋笋竿成。",
      "幾日落紅雨，數聲深處鶑。",
      "午雞人睡起，繞水看魚行。"
    ],
    "added_time": "2026-01-02 22:36:49"
  },
  {
    "source_file": "poet.song.17000.json",
    "title": "端午帖子 溫成閤四首 其三",
    "author": "歐陽修",
    "paragraphs": [
      "聞說仙家事杳微，世傳真僞豈能知。",
      "遥思海上三山樂，寧記人間五日時。"
    ],
    "added_time": "2026-01-02 22:37:00"
  },
  {
    "source_file": "poet.song.17000.json",
    "title": "端午帖子 溫成閤四首 其四",
    "author": "歐陽修",
    "paragraphs": [
      "雲散風流歲月遷，君恩曾不減當年。",
      "非因掩面留遺愛，自爲難忘窈窕賢。"
    ],
    "added_time": "2026-01-02 22:37:00"
  },
  {
    "source_file": "poet.song.17000.json",
    "title": "端午帖子 夫人閤五首 其一",
    "author": "歐陽修",
    "paragraphs": [
      "冰壺凝皓彩，水殿漾輕漣。",
      "繡繭誇新巧，縈絲喜續年。"
    ],
    "added_time": "2026-01-02 22:37:00"
  },
  {
    "source_file": "poet.song.17000.json",
    "title": "端午帖子 夫人閤五首 其二",
    "author": "歐陽修",
    "paragraphs": [
      "黄金仙杏粉，赤玉海榴房。",
      "共鬭今朝勝，盈襜百草香。"
    ],
    "added_time": "2026-01-02 22:37:00"
  },
  {
    "source_file": "poet.song.17000.json",
    "title": "端午帖子 夫人閤五首 其三",
    "author": "歐陽修",
    "paragraphs": [
      "光風細細飄香轉，綠葉陰陰覆檻涼。",
      "雲物鮮明時節麗，水精宮殿侍君王。"
    ],
    "added_time": "2026-01-02 22:37:00"
  },
  {
    "source_file": "poet.song.237000.json",
    "title": "下江",
    "author": "董嗣杲",
    "paragraphs": [
      "下江值雲簇，水色透沙清。",
      "挂席風勢烈，兩岸無人行。",
      "野市門多闗，久絕鷄犬聲。",
      "時勢驅之然，茫昧嗟予生。",
      "興懐孤山人，種梅千古名。",
      "浮榮夢幻耳，世事春雲輕。",
      "鄰船羞小鮮，佐以紅酒烹。",
      "欣然暖曲身，慨此奔走情。",
      "退省毋悠悠，進寸徒營營。",
      "拄笏看西山，歸來有時成。"
    ],
    "added_time": "2026-01-02 22:37:36"
  },
  {
    "source_file": "poet.song.237000.json",
    "title": "廬山折桂一枝",
    "author": "董嗣杲",
    "paragraphs": [
      "風露木葉飛，崖谷清氣足。",
      "不知月中花，幾番破粟玉。",
      "深巖得秋易，香味真絕俗。",
      "幽人領此妙，况寄虎溪曲。",
      "花放怯衣單，祗嘆歲時促。",
      "折來浸瓦瓶，夜賞欠醽醁。"
    ],
    "added_time": "2026-01-02 22:37:36"
  },
  {
    "source_file": "poet.song.22000.json",
    "title": "晝睡",
    "author": "邵雍",
    "paragraphs": [
      "晝睡功夫未易偕，羲皇以上合安排。",
      "心間無事飽食後，園裏有時閑步迴。",
      "未午庭柯鶑屢囀，已殘花徑客稀來。",
      "請觀世上多愁者，枕簟雖涼無此懷。"
    ],
    "added_time": "2026-01-02 22:38:07"
  },
  {
    "source_file": "poet.song.226000.json",
    "title": "偈頌一百零二首  其六九",
    "author": "釋紹曇",
    "paragraphs": [
      "西風簇浪花，太湖連底凍。",
      "冷照玉奩清，一片無瑕縫。",
      "面目分明，眼睛定動。",
      "不墯虛凝裂萬差，漆桶漆桶。"
    ],
    "added_time": "2026-01-02 22:38:18"
  },
  {
    "source_file": "poet.song.149000.json",
    "title": "紅窗怨",
    "author": "劉翰",
    "paragraphs": [
      "啼鶑喚起紗窗夢，紅日滿簾花影弄。",
      "翠屏香字冷薰爐，羅衣疊損金泥鳳。",
      "去年君去燕歸時，今日燕來君未歸。",
      "欲把相思挑錦字，夜寒懶上鴛鴦機。",
      "起來翠袖香羅薄，東風滿地桃花落。"
    ],
    "added_time": "2026-01-02 22:38:29"
  },
  {
    "source_file": "poet.song.219000.json",
    "title": "首夏獨遊響潭",
    "author": "釋文珦",
    "paragraphs": [
      "不解驅馳巧作謀，偃然守拙卧林丘。",
      "方忻嫩綠成槐夏，又愛輕寒作麥秋。",
      "龍宅清深唯獨往，鶑聲款曲似相留。",
      "僧言瀑布巖尤好，明日須當到上頭。"
    ],
    "added_time": "2026-01-02 22:38:37"
  },
  {
    "source_file": "poet.song.104000.json",
    "title": "和陳勉仲大寧院見寄",
    "author": "王之道",
    "paragraphs": [
      "使驛馳驅賦陟岡，等閒詩戲况逢場。",
      "清和在序芳菲歇，草色連天水滿塘。"
    ],
    "added_time": "2026-01-02 22:39:21"
  },
  {
    "source_file": "poet.song.15000.json",
    "title": "和孫端叟蠶具十五首 蠶簇",
    "author": "梅堯臣",
    "paragraphs": [
      "冰蠶三眠休，作繭當具簇。",
      "漢北取蓬蒿，江南藉茅竹。",
      "蒿疎無鬰浥，竹浄亦森束。",
      "競畏風雨寒，露置未如屋。"
    ],
    "added_time": "2026-01-02 22:39:24"
  },
  {
    "source_file": "poet.song.177000.json",
    "title": "晚春",
    "author": "韓淲",
    "paragraphs": [
      "幽砌疎畦送晚春，水流山靜見閑身。",
      "行吟散去風光好，熟睡醒來雨氣新。",
      "木筆豈非濃意態，石楠終是淡精神。",
      "鶑聲圓處鵑聲急，景物要之不負人。"
    ],
    "added_time": "2026-01-02 22:39:38"
  },
  {
    "source_file": "poet.song.33000.json",
    "title": "冬日偶書呈縣學李君擇之",
    "author": "强至",
    "paragraphs": [
      "北風吹嚴雪，草木無媚姿。",
      "野田一穗盡，雀鼠猶苦饑。",
      "浦陽槩窮山，不與陰冬宜。",
      "今我雖旅宦，一身十口隨。",
      "有酒奉親壽，呼妻伴兒嬉。",
      "幽腸尚多感，悁結對此時。",
      "念子客千里，形影外更誰。",
      "空齋抱吟膝，敝案覆飲巵。",
      "我本依頼少，校子反有餘。",
      "何日富貴塗，引子並足馳。",
      "朝得位夔契，暮致君軒羲。",
      "收身結嘉客，量金買妖姬。",
      "人間有閑愁，安能到雙眉。"
    ],
    "added_time": "2026-01-02 22:40:00"
  },
  {
    "source_file": "poet.song.132000.json",
    "title": "清都行",
    "author": "陸游",
    "paragraphs": [
      "積雨初收曉寒重，野人忽作清都夢。",
      "宮牆柳色綠如染，仰視修門岌飛動。",
      "元章久已葬岷山，安得翩翩並馳鞚。",
      "春光如昔交舊少，肺肝欲寫誰堪共。",
      "頗聞天閽有疑事，通明殿下方僉議。",
      "約君切勿負初心，天上人間均一是。"
    ],
    "added_time": "2026-01-02 22:40:13"
  },
  {
    "source_file": "poet.song.104000.json",
    "title": "和徐伯遠見寄三首  其一",
    "author": "王之道",
    "paragraphs": [
      "我家湖上面九華，無錢買山山見賖。",
      "待栽北牖一坡竹，追配東門千載瓜。"
    ],
    "added_time": "2026-01-02 22:41:27"
  },
  {
    "source_file": "poet.song.104000.json",
    "title": "和陳勉仲四首  其一",
    "author": "王之道",
    "paragraphs": [
      "清風爲我曉開闗，風外浮雲過雨還。",
      "湛湛可憐清上下，一篙溪水水邉山。"
    ],
    "added_time": "2026-01-02 22:41:27"
  },
  {
    "source_file": "poet.song.189000.json",
    "title": "題汪侍郎仲宗北山道院",
    "author": "汪莘",
    "paragraphs": [
      "北山之宅可忘歸，北山之山天下稀。",
      "自非君身有仙骨，安得蓬壺閬苑相因依。",
      "長松巨柏氣象古，紅鸞白鳳交橫飛。",
      "朔風萬里促冬日，金橘千樹爭光輝。",
      "樞密曾孫侍御子，天資酷與前人似。",
      "只今四十未爲老，不選娥眉壓閭里。",
      "道院夜長霜月白，豪氣猶餘好賓客。",
      "早晚春歸花亂發，蝶舞鶑啼亦傷魄。",
      "此言聊戲爾，時事端可惜。",
      "大兒只求上上考，次兒只用平平策。",
      "胡運已衰當謝絕，西戎方彊又須索。",
      "北山主人那得閑，袖中三尺青蛇斑。",
      "有客不知其所往，歲暮江頭雪三尺。"
    ],
    "added_time": "2026-01-02 22:41:29"
  }
]