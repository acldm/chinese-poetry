[
  {
    "source_file": "poet.song.41000.json",
    "title": "和簡夫遊鼓山",
    "author": "韋驤",
    "paragraphs": [
      "氣肅乾坤萬物秋，久違真概喜重遊。",
      "高閒况奉挂冠樂，曠逸慚非蠟屐流。",
      "狂飲何羞吹帽落，時鮮豈必置船頭。",
      "鵬摶鷃集逍遥等，醉眼冥冥百事休。"
    ],
    "added_time": "2026-01-02 20:17:58"
  },
  {
    "source_file": "poet.song.182000.json",
    "title": "東禪百韻",
    "author": "劉宰",
    "paragraphs": [
      "羣居厭囂煩，兀坐悵離索。",
      "動靜兩何心，求端徯先覺。",
      "張氏好兄弟，同游得先諾。",
      "重以臨邛客，雍容出蓮幕。",
      "二難秀金枝，高會困酬酢。",
      "客來驚醉夢，倒屣出簾箔。",
      "符子方下帷，訓子傳家學。",
      "湯子方涉筆，詞賦工雕斵。",
      "閉門各有適，跫然聞剝啄。",
      "錢君丈人行，邂逅同出郭。",
      "衝飈翼飛蓋，宿潤沾芒屩。",
      "山僧迎戶外，蕭散出林鶴。",
      "升堂忽起敬，先正事超卓。",
      "於今國猶活，繄爾盡忠恪。",
      "禪房燈火闇，遺像丹青落。",
      "惟餘我輩人，往事記其略。",
      "緬懷百年後，賢愚一丘貉。",
      "風爐催煮茗，胸次澆磊落。",
      "開軒一凝睇，偉觀奪巖壑。",
      "古木矯龍蛇，藤蘿喧鳥雀。",
      "亭亭階前竹，左右森矛矟。",
      "老榦欲摩空，穉綠猶含籜。",
      "微風度疎櫺，萬竅呈笙籥。",
      "鼎來聞歌呼，冠带亦褒博。",
      "汝豈陳孟公，四坐爲驚愕。",
      "禍福寧所知，字畫妄穿鑿。",
      "俳優時所拙，掀髯資一噱。",
      "山僧如有意，太息事殊昨。",
      "衆真擁靈君，昨夢非冥漠。",
      "人情良易感，意氣隨飄泊。",
      "焉知宋玉賦，浪費屠門嚼。",
      "朝雲無定姿，密意終難托。",
      "棄置勿重陳，聲色等臭惡。",
      "觴行奉壺矢，尚想古樂樂。",
      "圍棊對空枰，白日忽飛雹。",
      "勢成秦始大，計誤魯日削。",
      "將士兒戯爾，迴旋守宮鑰。",
      "車馬或殆煩，俘虜到幃幄。",
      "張拳合奇偶，奮臂幾攫摶。",
      "嘉名襲百子，覆射師方朔。",
      "數窮或自蹈，世事真難度。",
      "情性漸浩浩，奧義相磨琢。",
      "壽夭徵彭殤，小大稽鵬鸒。",
      "天高何所懸，地垕何所著。",
      "孰怒而雷震，孰笑而電爍。",
      "興王悼煢獨，季世慘炮烙。",
      "道隆此何幸，道降此何薄。",
      "生乎誰汝恩，逝矣誰汝虐。",
      "毫釐有必爭，司馬振鐃鐲。",
      "義正誓不屈，勇士赴鼎鑊。",
      "少焉兩忘言，水浄潛鱗灼。",
      "行樂未有極，暮霞橫日脚。",
      "催歸走童隸，欲去仍復却。",
      "顧瞻忽有念，鬰悒忘諧謔。",
      "鑿井成先志，結甃石鑿鑿。",
      "危亭俯逵道，棟宇更旁拓。",
      "北牖瞰清渠，西軒粲花藥。",
      "借問彼何營，游手事蒲博。",
      "荆簪田家婦，羣居勇奔躍。",
      "有問不能對，彼豈棄耕穫。",
      "似言歲苦饑，貨鬻逮錢鎛。",
      "多謝賢令君，惻怛憂民瘼。",
      "精誠徹高厚，一雨洗炎熇。",
      "種藝貴及時，少稽溝澮涸。",
      "丁錢曾幾何，秋苗遺合勺。",
      "牌追甚星火，胥吏踰毒蠚。",
      "或云勾稽職，久矣廢矩彠。",
      "催科苦重疊，受害徧貧弱。",
      "丁壯腹難枵，努力重鋤穫。",
      "老婦徒跣去，詎敢辭笞掠。",
      "暮歸已戴星，晨出雞咿喔。",
      "疾行君勿嗤，寸步千里邈。",
      "吾聞古哲王，重本抑末作。",
      "豈其倚市門，餘財暨丹雘。",
      "而此力田民，往往困椎剝。",
      "令君誠昭昭，忠告期諤諤。",
      "念此久忘歸，露濡襟袖渥。",
      "餘香來佛殿，幽響動簷鐸。",
      "空庭炳雙燭，木末翻鳥鵲。",
      "清興浩無涯，洗盞復更酌。",
      "殘盃屏督郵，珍送來絲絡。",
      "茲懽誠有餘，茲會歎難數。",
      "別駕人中仙，精爽排秋鶚。",
      "六年脫曹尉，緹車佐方嶽。",
      "少須尺一詔，歸持紫荷橐。",
      "堂堂蒲圻掾，少學鄙衛霍。",
      "棲遲綰黄綬，百鍊斂鋒鍔。",
      "踞鞍尚堪行，投筆清河洛。",
      "含山控邊陲，壯志方蹻蹻。",
      "逝將策殊勳，恩光輝棣萼。",
      "粹然六君子，總抱荆山璞。",
      "或登賢能書，拏雲出頭角。",
      "或游王侯間，健筆驅蛟鱷。",
      "或欲振家聲，塵言束高閣。",
      "行矣拔連茹，大廷副親擢。",
      "誰其戀鄉邑，株守甘齷齪。",
      "惟予與世違，自分同尺蠖。",
      "他時一樽酒，重赴山僧約。"
    ],
    "added_time": "2026-01-02 20:18:11"
  },
  {
    "source_file": "poet.song.182000.json",
    "title": "和丹陽徐文度令君",
    "author": "劉宰",
    "paragraphs": [
      "微生嘆數奇，衰疾久見面。",
      "遥聞鄉大夫，今日潘懷縣。",
      "列宿羅胸中，可但書萬卷。",
      "撫字究衷曲，誅求無俗見。",
      "已多鍾子知，且上北海薦。",
      "顧以疾自歉，往見身如絆。",
      "緬想滄浪臺，吏退足清燕。",
      "詩壇建旗鼓，來往紛俊彥。",
      "未修維梓敬，徒起臨淵羨。",
      "邂逅得披承，英風起衰懦。",
      "靦顔謝不敏，多言幾誕謾。",
      "歸來飭泓穎，秋暑尚嚴憚。",
      "居然得新詩，大篇驚趣辦。",
      "瑟縮綴苦語，緘題寄回便。",
      "何當重扣門，一奏白石粲。"
    ],
    "added_time": "2026-01-02 20:18:11"
  },
  {
    "source_file": "poet.song.182000.json",
    "title": "送友人歸茅山",
    "author": "劉宰",
    "paragraphs": [
      "峩峩三茅峯，秀出雲雨上。",
      "疑有避世士，卜築便幽曠。",
      "菊英當朝餐，蘭佩拂千障。",
      "我行未之見，徘徊幾惆悵。",
      "子居山之西，昔聞今見之。",
      "厭和下里曲，浩歌商山芝。",
      "山林久寂寥，遲子相發揮。",
      "間關整車軸，萬里端自茲。",
      "特苗天所扤，念此令人悲。",
      "毋爲舍靈龜，旁觀時朵頤。"
    ],
    "added_time": "2026-01-02 20:18:11"
  },
  {
    "source_file": "poet.song.182000.json",
    "title": "因石令君行有感成古詩一章呈丞尉二丈不知退之亦肯效孟郊樊宗師以文滑稽否",
    "author": "劉宰",
    "paragraphs": [
      "絕代有佳人，潔齊處深宮。",
      "組織成文章，黼黻可帝躬。",
      "蘭菊媚幽姿，桃李自春風。",
      "出門非所識，所識非所從。",
      "婉孌彼誰女，剪製了不工。",
      "膏沐倚市門，苟爲悅己容。",
      "顧盼若有得，芻雉靡不同。",
      "出門惟所之，諧笑繚西東。",
      "寄語道傍人，取舍須至公。",
      "榮華一時耳，禮義百年中。"
    ],
    "added_time": "2026-01-02 20:18:11"
  },
  {
    "source_file": "poet.song.182000.json",
    "title": "和李果州同遊茅山贈",
    "author": "劉宰",
    "paragraphs": [
      "我家荆溪東，矮屋八九間。",
      "石田人不耕，自占水一灣。",
      "十年去城市，樂此清晝閒。",
      "飽聞西州英，奧學窺孔顔。",
      "見賢豈無時，冰開水潺潺。",
      "朅來潔齊俟，一語開冥頑。",
      "錦機神所祕，啟示不吾慳。",
      "追隨妙高臺，勇往不作艱。",
      "蹇步驅弗前，逸駕杳難攀。",
      "惆悵默無言，詩卷慚空還。",
      "三茅在何許，天末聳髻鬟。",
      "勝處不可窮，老我嘗窺斑。",
      "幽人去不歸，夜鶴守松關。",
      "夫君金玉姿，秀氣超人寰。",
      "興來得同遊，句就知難刪。",
      "應同太史筆，有副藏名山。"
    ],
    "added_time": "2026-01-02 20:18:11"
  },
  {
    "source_file": "poet.song.209000.json",
    "title": "四用喜雨韻三首  其二",
    "author": "吳潛",
    "paragraphs": [
      "背人歲月苦難禁，烏兔相追互起沈。",
      "點檢平生如夢事，保全晚節是真心。",
      "圍腰減削那勝带，種髮蕭疎不上簪。",
      "久悟盈虛消息理，香山蓮社擬追尋。"
    ],
    "added_time": "2026-01-02 20:18:28"
  },
  {
    "source_file": "poet.song.129000.json",
    "title": "丙午初冬得心腹痛疾大下而愈羸耗不支方在告臥燕堂東偏聞民間前一夕被盜者慨然有感",
    "author": "陸游",
    "paragraphs": [
      "愔愔四壁空，宛宛一室奧。",
      "雨聲靜更聞，雨氣深不到。",
      "下簾設紙屏，篝火支藥竈。",
      "勿言此幽陋，足以養衰眊。",
      "頗聞閭里間，比夕多狗盗。",
      "游徼無乃闕，鰥寡將孰告。",
      "家貧未决去，祿食當念報。",
      "臥痾疇敢安，起立擲吾帽。"
    ],
    "added_time": "2026-01-02 20:18:38"
  },
  {
    "source_file": "poet.song.129000.json",
    "title": "因王給事回使奉寄",
    "author": "陸游",
    "paragraphs": [
      "雨昏郡郭連三日，吏報江流忽數回。",
      "正嘆舩如天上坐，那知人自日邊来。",
      "臂弓腰箭身今老，航海梯山運已開。",
      "漢冦不應常自守，期公決策畫雲臺。"
    ],
    "added_time": "2026-01-02 20:18:38"
  },
  {
    "source_file": "poet.song.129000.json",
    "title": "病告中遇風雪作長歌排悶",
    "author": "陸游",
    "paragraphs": [
      "風雪横街不能出，閉戸垂帷養衰疾。",
      "黄昏臥聽打窗聲，聊挽清寒入詩律。",
      "公孫布被久有味，子敬青氊暖無匹。",
      "石鼎閑烹似爪茶，霜皺旋破如拳栗。",
      "蹲鴟足火微點鹽，罌粟熬湯旋添蜜。",
      "龍蛇𧥄𧥄寒筍束，子母累累丹柿實。",
      "玉狸試說涎已墮，石芥纔嘗酒如失。",
      "天公付汝亦已厚，飽食長謠抱雙膝。",
      "丈夫豈爲口腹計，壯志常恐無時畢。",
      "伐胡疏奏端許前，腰領敢辭膏斧鑕。"
    ],
    "added_time": "2026-01-02 20:18:38"
  },
  {
    "source_file": "poet.song.129000.json",
    "title": "冬夜戲作",
    "author": "陸游",
    "paragraphs": [
      "賤貧百年愁，老大萬事倦。",
      "起家來牧民，竊語笑丞掾。",
      "拘攣拙徵科，儉陋省遊宴。",
      "不思返江湖，乃爾辱畿甸。",
      "斯言中吾病，有靦在其面。",
      "行當自劾去，暫寓等郵傳。",
      "十月夜正長，歲事到冰霰。",
      "膏油幸可具，更盡書一卷。"
    ],
    "added_time": "2026-01-02 20:18:38"
  },
  {
    "source_file": "poet.song.129000.json",
    "title": "夜坐二首  其一",
    "author": "陸游",
    "paragraphs": [
      "曲几蒲團夜過分，頹然半脫鹿皮巾。",
      "驚鴻避弋鳴煙渚，斷角凌風上雪雲。",
      "仕宦愈知林下貴，窮愁方策酒中勛。",
      "扁舟東去何時辦，昔向金丹幸有聞。"
    ],
    "added_time": "2026-01-02 20:18:38"
  },
  {
    "source_file": "poet.song.190000.json",
    "title": "約客十有二人汎舟東山分韻得大字",
    "author": "魏了翁",
    "paragraphs": [
      "樂莫樂良朋，同胞瀛海內。",
      "矧復聚此州，此樂無乃太。",
      "晨策披曾巔，夕篙汎晴瀨。",
      "羲和鑒余衷，爲我祛宿靄。",
      "空碧墮清鏡，帝青倚高蓋。",
      "明矑照鷗心，遐思絕鵬背。",
      "信知好乾坤，不出天地外。",
      "人生兩儀間，豁豁如許大。",
      "萬古同一流，誰能與心會。",
      "丁寧黄頭郎，爲我勉乘載。",
      "直下涪武江，合處看重兌。"
    ],
    "added_time": "2026-01-02 20:18:46"
  },
  {
    "source_file": "poet.song.190000.json",
    "title": "次韻西叔兄日食地震詩",
    "author": "魏了翁",
    "paragraphs": [
      "正月太陽食，六月陰萋萋。",
      "利沔階成間，桑土爲塗泥。",
      "破山覆橋閣，灌城壞河堤。",
      "蜀地五六震，積潦傷農畦。",
      "梓州暑尤異，我興看朝隮。",
      "出逢七十翁，履敝衣無綈。",
      "前行爲余言，老夫齒含齯。",
      "閲事亦已多，近聞何乖睽。",
      "去年大官括隠戶，父詈子詛妻悲啼。",
      "大官深居那得聞，小吏鼻息干雲蜺。",
      "今年得少休，北風苦凄凄。",
      "番軍襲江淮，將士驚噬臍。",
      "四方靡所寄，容身僅坤倪。",
      "災異又如此，寧保梁益西。",
      "太守聞此言，惕如履征鼙。",
      "又見廣文詩，口呿心沈迷。",
      "力能得爲僅千里，滔滔四海皆餘黎。"
    ],
    "added_time": "2026-01-02 20:18:46"
  },
  {
    "source_file": "poet.song.104000.json",
    "title": "舟過三丫河",
    "author": "王之道",
    "paragraphs": [
      "揺落蒹葭浦，荒凉雁鶩村。",
      "吳柑迎齒冷，魯酒著顔温。",
      "水澁風還逆，天寒日自暾。",
      "不堪歸思亂，鳥鵲閙黄昏。"
    ],
    "added_time": "2026-01-02 20:18:50"
  },
  {
    "source_file": "poet.song.122000.json",
    "title": "頌古九十八首  其九五",
    "author": "釋印肅",
    "paragraphs": [
      "魚在岸時活不久，人落深淵當下亡。",
      "川陸誰知同一性，恰如地獄與天堂。"
    ],
    "added_time": "2026-01-02 20:19:40"
  },
  {
    "source_file": "poet.song.122000.json",
    "title": "頌古九十八首  其九六",
    "author": "釋印肅",
    "paragraphs": [
      "無相光中弄影人，形同異類性天真。",
      "披毛戴角冰和水，削髮披衣水合冰。"
    ],
    "added_time": "2026-01-02 20:19:40"
  },
  {
    "source_file": "poet.song.122000.json",
    "title": "頌古九十八首  其九七",
    "author": "釋印肅",
    "paragraphs": [
      "古人遺意不留言，婆子臺山著一邊。",
      "識得臺山婆子了，趙州消息沒休年。"
    ],
    "added_time": "2026-01-02 20:19:40"
  },
  {
    "source_file": "poet.song.122000.json",
    "title": "頌古九十八首  其九八",
    "author": "釋印肅",
    "paragraphs": [
      "趙州火急要人成，大眾渾無半眼窺。",
      "騎個金毛游物外，南泉滴滴意深深。"
    ],
    "added_time": "2026-01-02 20:19:40"
  },
  {
    "source_file": "poet.song.122000.json",
    "title": "普菴家寶",
    "author": "釋印肅",
    "paragraphs": [
      "普菴家寶，不著尋討。",
      "迷時不見，在處煩惱。",
      "悟時無相，如日杲杲。",
      "取舍不得，自然恰好。",
      "誰生誰病，誰死誰老。",
      "達人無證，凡夫顛倒。",
      "日西道晚，日東道早。",
      "有睛無眼，撞頭磕腦。",
      "扶籬摸壁，棄金抱草。",
      "機關木人，弄口叫好。",
      "線牽則動，索斷則倒。",
      "撒放閑處，如第爛藁。",
      "本自無形，被他作造。",
      "五彩妝來，安名立號。",
      "只欲瞞他，何曾自保。",
      "打鬧過日，全無倚靠。",
      "問他貴姓，口中便道。",
      "草木李張，適來方到。",
      "有甚急事，特來干冒。",
      "衣食不足，莫怪聒燥。",
      "人口不安，田園旱澇。",
      "賺埋公祖，移墳修造。",
      "被術人算，年月不好。",
      "朝山拜嶽，何處不到。",
      "未嘗感應，至今囉噪。",
      "又逢卦師，胡言亂道。",
      "速遷公祖，更改門竈。",
      "絲蠶天旺，官祿便到。",
      "但信八卦，陰陽最好。",
      "公卿宰相，都是我振。",
      "酌發稍輕，摇頭擺腦。",
      "贈他豐厚，連聲道好。",
      "因此貧窮，日夕煩惱。",
      "雪上加霜，苦寒難保。",
      "耳裏忽聞，普菴得道。",
      "捻土爲香，直須親到。",
      "行來不覺，鐘聲浩浩。",
      "自心火急，無人通報。",
      "行童不管，維那高傲。",
      "息心定意，低聲苦告。",
      "不久之間，果見一老。",
      "一條拄杖，披一布襖。",
      "豎個指頭，教我速道。",
      "鼻孔遼天，眼睛潦倒。",
      "更不說錢，也不愛寶。",
      "不得妄想，不得作造。",
      "但識得心，無法不到。",
      "汝本是佛，不須別討。",
      "離諸名相，法身自保。",
      "生滅本無，諸佛假號。",
      "世出世相，全無可道。",
      "真實一心，不空靈寶。",
      "十方諸佛，都有裏許。",
      "一切幻緣，此心無主。",
      "幻化須盡，心等太虛。",
      "識得此心，如瑠璃珠。",
      "隨色影現，無著無去。",
      "得意忘言，了更無語。",
      "亦無可舍，亦無可取。",
      "也不燒疏，也不化紙。",
      "設齋無限，供養蛇鼠。",
      "布施不明，却還沉墜。",
      "雖是善因，能招惡理。",
      "公子王孫，因修福慧。",
      "持齋精進，衣食布施。",
      "纔出頭來，一切整備。",
      "豈用埋屍，卜度好地。",
      "心若不善，一切不利。",
      "頭頭作業，處處祭鬼。",
      "枯骨消磨，神識沉墜。",
      "生不念善，死地獄現。",
      "在處慈悲，來生方便。",
      "不信佛法，貧窮下賤。",
      "萬中無一，官人相現。",
      "滿山滿嶺，頭長觜尖。",
      "撈魚罝鳥，歷劫相煎。",
      "無一毫善，皆是結冤。",
      "不識父母，叫喚喧天。",
      "貪婬殺盜，罪不可言。",
      "陰振未滿，王法牽纏。",
      "心無一足，煩惱連天。",
      "因何不息，澄浄心田。",
      "若不飲酒，智慧光鮮。",
      "親近善者，心自善妍。",
      "若不食肉，公婆不哭。",
      "日夕心靈，善神助福。",
      "若不殺盜，自身無惱。",
      "行住坐卧，心無煩惱。",
      "若不邪婬，浄行甚深。",
      "精神勿虧，身體安寧。",
      "若不妄言，常親貴侶。",
      "守口如瓶，不驚寒暑。",
      "若不貪愛，觸目便會。",
      "見如不見，背如不背。",
      "若不嗔癡，眼耳如泥。",
      "天翻地覆，我自不知。",
      "若不惡口，身如瓦狗。",
      "人來不吠，棒打不走。",
      "若不兩舌，無事閑歇。",
      "誰是誰非，清風明月。",
      "若不綺語，身心一如。",
      "所在尊貴，爲人中瑞。",
      "十般不善，在迷不見。",
      "佛爲分別，覺悟自見。",
      "依此脩行，見本來面。",
      "大地含靈，誰敢輕賤。",
      "心共一心，隨業轉變。",
      "我若不如，只管喫現。",
      "我令始覺，感佛方便。",
      "翻十不善，回向十善。",
      "永不賺你，天亦常願。",
      "超出三界，見佛知見。",
      "凡夫肉眼，非明不見。",
      "無日月燈，如黑漆面。",
      "開眼見色，色即歸空。",
      "空中無得，恰如無見。",
      "開眼無見，猶如無目。",
      "見與不見，全無可善。",
      "眼不是眼，見不是見。",
      "空色無寶，不明方便。",
      "達本了心，是佛知見。",
      "心若未了，識業黑變。",
      "今日安樂，逐光隨現。",
      "眼光落地，黑暗周徧。",
      "心思業顯，雷奔閃電。",
      "怕怖天地，投誰發願。",
      "百千刀輪，火車掣電。",
      "一剎那間，魂識消散。",
      "動經塵劫，業無所間。",
      "豈比世間，公牽私絆。",
      "哀哉眾生，尚貪喫飯。",
      "若還思死，火急難辨。",
      "五千教典，祕言無限。",
      "只爲愚心，習氣深慣。",
      "己化聞經，己身無難。",
      "一人了達，與眾除患。",
      "不勸不善，惡不消散。",
      "若聞其聲，何忍食由。",
      "若見眾生，死當助哭。",
      "身衣口食，難心自足。",
      "直至到死，神識纏逐。",
      "隨念往生，定入毛畜。",
      "心不念佛，鎮在牢獄。",
      "心若念善，□□□□。",
      "善果善因，笙箏笙竹。",
      "不曾捻種，遍地野菊。",
      "耕田得禾，耕畬得粟。",
      "樂善天堂，造惡地獄。",
      "善惡無差，由心直曲。",
      "信佛拜泥，轉轉昏迷。",
      "信神燒紙，自損穀皮。",
      "信經讀字，不干心事。",
      "信道行婬，只瞞自心。",
      "信善貪財，到死也獃。",
      "信福殺盜，不久惡報。",
      "信是說非，將油洗衣。",
      "信罪不悔，如飛蛾昧。",
      "火爍油煎，去了又來。",
      "一似浮徒，貪嗔癡愛。",
      "前念作福，後念受罪。",
      "人不達理，妄執神鬼。",
      "人不會事，梅上添醋。",
      "急處鬭急，好做不做。",
      "見他富貴，一心趨侍。",
      "借口一文，還十文利。",
      "連妻带子，爲他奴婢。",
      "子細觀瞻，丈夫意氣。",
      "非我不非，是我不是。",
      "有無分定，因果相繼。",
      "懶惰貧窮，精勤富貴。",
      "脩般若多，獲慈悲惠。",
      "今生和順，在處恭敬。",
      "來生佛國，開發眾信。",
      "習氣清浄，行住皆定。",
      "定中有慧，慧體如鏡。",
      "鏡不是鏡，是非成病。",
      "失却是非，大圓智鏡。",
      "若人全會，何垢何浄。",
      "本無背面，光明性命。",
      "性即佛性，命即慧命。",
      "非生非老，誰死誰病。",
      "包括有無，無欠無剩。",
      "風動塵起，無有不應。",
      "水陸色空，血脈連通。",
      "微塵不透，不成正道。",
      "影響無知，猶如死屍。",
      "頭上一劄，却令眼眨。",
      "脚下一針，用口呻吟。",
      "問病叫痛，類同蠢動。",
      "將假爲身，業力所成。",
      "成應有壞，有壞復形。",
      "成有本空，誰解通宗。",
      "不宗爲本，無住爲宗。",
      "不空不住，無異虛空。",
      "快須薦取，脫却樊籠。",
      "古佛今佛，因此大通。",
      "釋迦親印，猶如虛空。",
      "如水中月，應物標宗。",
      "如水是體，水月空同。",
      "有無相貌，二相皆同。",
      "同則無礙，有礙不中。",
      "不中非佛，佛亦無窮。",
      "騰今耀古，不受瞞籠。",
      "萬法之母，諸佛祖公。",
      "若人了達，便與佛同。",
      "若人不了，萬法盲聾。",
      "猶如雜話，枉費日工。",
      "如是家寶，永不空空。",
      "究竟無說，法本無空。",
      "普菴和尚，家寶示眾。"
    ],
    "added_time": "2026-01-02 20:19:40"
  },
  {
    "source_file": "poet.song.42000.json",
    "title": "樊山",
    "author": "郭祥正",
    "paragraphs": [
      "漢室火符熄，羣雄起縱横。",
      "兩京蕩爲墟，萬里無農耕。",
      "曹操劫神器，欲竊禪讓名。",
      "吳蜀恥北面，鼎峙方戰爭。",
      "殺人如鱠魚，天地厭血腥。",
      "至今武昌邑，尚傳吳主城。",
      "長江吞八極，圓壇窺杳冥。",
      "想當禋郊時，志勇掃攙搶。",
      "燔柴封玉牒，冠弁羅公卿。",
      "登山錫宴喜，日光爛旗旌。",
      "寧知後嗣弱，壯業竟無成。",
      "空餘舊基址，千載未欹傾。",
      "常時屢掩卷，每讀涕泗盈。",
      "而况泊舟檝，披榛自徑行。",
      "霸圖何所見，芳草與雲平。",
      "晚浪淙石脚，猶疑兵甲聲。"
    ],
    "added_time": "2026-01-02 20:19:52"
  },
  {
    "source_file": "poet.song.0.json",
    "title": "題西林寺水閣",
    "author": "伍喬",
    "paragraphs": [
      "竹翠苔花遶檻濃，此亭幽致詎曾逢。",
      "水分林下清泠派，山峙雲間峭峻峰。",
      "怪石夜光寒射燭，老杉秋韻冷和鐘。",
      "不知來往留題客，誰約重尋蓮社蹤。"
    ],
    "added_time": "2026-01-02 20:19:53"
  },
  {
    "source_file": "poet.song.234000.json",
    "title": "汾陽諸公招徐祥叔歸代之答謝  其二",
    "author": "何夢桂",
    "paragraphs": [
      "澗陵望斷憶玄暉，一片春雲渭水涯。",
      "洞裏桃開成隔世，山中柯爛忘來時。",
      "歸休韋曲應無頼，隠去玄真那有詩。",
      "松菊相逢如見問，此心欲寄已忘辭。"
    ],
    "added_time": "2026-01-02 20:20:10"
  },
  {
    "source_file": "poet.song.28000.json",
    "title": "依韻和章樞密景靈宫奉安列聖神御",
    "author": "王珪",
    "paragraphs": [
      "清都鐃吹犯宵寒，寶帳雲龍度帝關。",
      "禁蹕忽傳天直北，仙山元在海中間。",
      "九門日月蒙嘉氣，六殿衣冠繪晬顔。",
      "翠輦歸來朝獻罷，千官齊拜未央班。"
    ],
    "added_time": "2026-01-02 20:20:55"
  },
  {
    "source_file": "poet.song.104000.json",
    "title": "秋日即事三首  其二",
    "author": "王之道",
    "paragraphs": [
      "今日知何日，西風正得秋。",
      "天心方祚漢，人物合師留。",
      "才略煩威敵，聲名頼鎮浮。",
      "不妨臨賦樂，汎汎有楊舟。"
    ],
    "added_time": "2026-01-02 20:21:01"
  },
  {
    "source_file": "poet.song.142000.json",
    "title": "題安福劉虞卿敏齋",
    "author": "楊萬里",
    "paragraphs": [
      "君不見杜家阿宜開雪窗，日讀十紙月一箱。",
      "君不見崔家阿立染霜兔，暮作千詩朝百賦。",
      "讀書臺北卯金刀，齋前不種李與桃。",
      "滿階只種書带草，黄金非寶書爲寶。",
      "郎君玉樹臨風前，咀嚼青竹夜不眠。",
      "何須多羨崔與杜，諸郎努力青雲路。"
    ],
    "added_time": "2026-01-02 20:21:33"
  },
  {
    "source_file": "poet.song.182000.json",
    "title": "喜雨柬權邑蔡丞",
    "author": "劉宰",
    "paragraphs": [
      "高槐障午暑，巨竹摇清風。",
      "中郎百世英，一官此從容。",
      "心事付盟鷗，年光占候蟲。",
      "客來欲有言，一笑撫雙松。",
      "曰余不負丞，哦詩有新工。",
      "天意亦憐才，要施及物功。",
      "適此歲薦饑，旱氣日藴隆。",
      "雨應長官祈，猶未周四封。",
      "鴈鶩抱文書，朋來立庭中。",
      "公曰旱既甚，此理貴感通。",
      "潔齊走羣望，精意格蒼穹。",
      "西山殷其雷，萬疊聳雲峯。",
      "南湖飛霹靂，彷彿追蛟龍。",
      "斯須天壤間，萬象俱晦蒙。",
      "飛湍連日夜，一洗旱魃空。",
      "樹藝走丁壯，讙呼沸兒童。",
      "歲功已權輿，餘閒清缿筩。",
      "行歌何所云，丞哉寧負公。"
    ],
    "added_time": "2026-01-02 20:21:52"
  },
  {
    "source_file": "poet.song.199000.json",
    "title": "挽漳浦陳丞璧",
    "author": "劉克莊",
    "paragraphs": [
      "非但聞詩禮，居然識典章。",
      "探環如夢裏，擁笏向親旁。",
      "州縣淹斯立，家庭惜季方。",
      "北風無頼甚，吹鴈不成行。"
    ],
    "added_time": "2026-01-02 20:21:53"
  },
  {
    "source_file": "poet.song.190000.json",
    "title": "送楊尚書知瀘州",
    "author": "魏了翁",
    "paragraphs": [
      "斷鴈懷歸蘆葉秋，離鸞感照菱花羞。",
      "五更呼兒拭殘淚，淹速有命吾歸休。",
      "殿頭三拜疏，去意浩莫收。",
      "內前宣辭賜顔色，外間祖帳如雲稠。",
      "往年長安道，笑談取公侯。",
      "白璧抵山車斷流，黄金牣屋花滿樓。",
      "萬釘圍腰笏頭带，廷紳嘖嘖懸兩眸。",
      "吁嗟此何物，白盡人間頭。",
      "二十年重來，見此勇退楊瀘州。",
      "平生志氣未肯傾，卷懷歸洗岷峨愁。",
      "我往送之門，感事增百憂。",
      "怱怱別公上車去，怕鬼見笑君奚留。"
    ],
    "added_time": "2026-01-02 20:21:58"
  },
  {
    "source_file": "poet.song.219000.json",
    "title": "爲先雲洲賦塵外地",
    "author": "釋文珦",
    "paragraphs": [
      "狂賈何人斯，曾莫犬豕若。",
      "包藏竊國機，直爾棄天爵。",
      "逆罪浮草莽，盜術逾跖蹻。",
      "殛死於荒陬，厲肉不中臛。",
      "竄賊亦云晚，帝脈以微弱。",
      "倉扁皆拱手，神聖難救藥。",
      "興亡誰召之，禮樂至銷鑠。",
      "兵戈滿天地，騰沸猶鼎鑊。",
      "億萬蒼生命，枕藉委溝壑。",
      "寰中蕩無章，吾徒曷棲託。",
      "頼有塵外地，猶堪遂飛躍。",
      "泉石盡清奇，烟霞地參錯。",
      "有客賦歸來，楸枰見高著。",
      "真是離聲名，非唯解纓絡。",
      "山心極閒曠，雲蹤忘住著。",
      "長歌松月高，晏坐林花落。",
      "游衍狎漁樵，追隨任猿鶴。",
      "他年四方志，此日三生約。",
      "終逃小草譏，嘉遯自成樂。",
      "於焉以求志，爲記良不惡。"
    ],
    "added_time": "2026-01-02 20:22:00"
  },
  {
    "source_file": "poet.song.234000.json",
    "title": "和抱甕馮提學二首  其一",
    "author": "何夢桂",
    "paragraphs": [
      "吁嗟世事落黄間，倦矣人間行路難。",
      "流水已隨鍾子老，仙舟徒羨李膺觀。",
      "從來豪傑爲時出，到底功名耐久看。",
      "大厦將成要梁棟，雪深方見玉龍寒。"
    ],
    "added_time": "2026-01-02 20:22:17"
  },
  {
    "source_file": "poet.song.149000.json",
    "title": "奉陪宣守任史君謁昭亭神祠  其一",
    "author": "張孝祥",
    "paragraphs": [
      "緩驅千騎出朝京，喚得春回眼界青。",
      "旗脚靈風來廟步，馬蹄山雪過昭亭。",
      "極知太守懷忠款，端爲君王薦德馨。",
      "慚愧去年冬十月，軍書徹夜聽鳴鈴。"
    ],
    "added_time": "2026-01-02 20:22:50"
  },
  {
    "source_file": "poet.song.28000.json",
    "title": "依韻和元參政喜雨四首  其一",
    "author": "王珪",
    "paragraphs": [
      "歲旱連春與俗憂，忽興嘉雨徧羣州。",
      "郊禾薿薿青如積，宫瓦差差翠欲流。",
      "良弼爲霖辜宿望，神僧作霧應精求。",
      "西成喜有登年候，况此新晴見麥秋。"
    ],
    "added_time": "2026-01-02 20:22:53"
  },
  {
    "source_file": "poet.song.180000.json",
    "title": "歌太湖迓常守王寺丞",
    "author": "釋居簡",
    "paragraphs": [
      "伊誰量太湖，三萬六千頃。",
      "天圍幾何寬，滿湖不畦畛。",
      "或疑湖底天可田，箋天亟問縣官請。",
      "况復周家有成法，盡底均作八家井。",
      "鯨鵬蛟鰐俱幽屏，藻荇糵爲禾黍穎，公田利與私田準。",
      "坐令虞芮俗，化作西伯境。",
      "野田無哭聲，夜厖亦不驚。",
      "晏眠早作日以寧，已輸再輸毋婁征。",
      "循良在上如西京，媚長牙爪俱逡逡。"
    ],
    "added_time": "2026-01-02 20:23:04"
  },
  {
    "source_file": "poet.song.104000.json",
    "title": "秋日郊行",
    "author": "王之道",
    "paragraphs": [
      "斷橋臨野水，疏屋見人家。",
      "嫩綠幾畦菜，深黄三徑花。",
      "斷雲行自逐，征雁望還賖。",
      "好訪韓湘去，山林養白鴉。"
    ],
    "added_time": "2026-01-02 20:23:59"
  },
  {
    "source_file": "poet.song.200000.json",
    "title": "戊午上巳謁何恭人墳三絕  其二",
    "author": "劉克莊",
    "paragraphs": [
      "華堂不洎千鍾養，荒壠空遺四尺封。",
      "愁絕狐狸潭畔路，不知更掃幾番松。"
    ],
    "added_time": "2026-01-02 20:24:19"
  },
  {
    "source_file": "poet.song.152000.json",
    "title": "人日用常之韻寄才叔居甫",
    "author": "許及之",
    "paragraphs": [
      "斷腸梅作雪紛飛，似與金花巧勝違。",
      "此日共憐人日是，今春誰道我春非。",
      "閒中風月爲蓮社，醉裏鶑花即錦衣。",
      "題寄草堂須記取，莫孤綠繞惜紅圍。"
    ],
    "added_time": "2026-01-02 20:24:31"
  },
  {
    "source_file": "poet.song.15000.json",
    "title": "二月十日吳正仲遺活蟹",
    "author": "梅堯臣",
    "paragraphs": [
      "年年收稻賣江蟹，二月得從何處來。",
      "滿腹紅膏肥似髓，貯盤青殻大於杯。",
      "定知有口能噓沫，休信無心便畏雷。",
      "幸與陸機還往熟，每分吳味不嫌猜。"
    ],
    "added_time": "2026-01-02 20:24:33"
  },
  {
    "source_file": "poet.song.159000.json",
    "title": "太令人軒氏挽詞  其一",
    "author": "樓鑰",
    "paragraphs": [
      "緣斷身先隠，年侵鬢未華。",
      "死生猶曉夢，富貴更空花。",
      "佛祖親提印，兒孫競起家。",
      "無因拜靈几，一奠趙州茶。"
    ],
    "added_time": "2026-01-02 20:24:33"
  },
  {
    "source_file": "poet.song.42000.json",
    "title": "蘭陵請雨",
    "author": "郭祥正",
    "paragraphs": [
      "夜半何所適，請雨之名山。",
      "蘭陵古仙府，妙跡殊可攀。",
      "秘文呼蟄龍，舒雁薦層壇。",
      "屏氣注誠想，百靈啟玄關。",
      "綠章封事奏，金闕承恩還。",
      "林風生泠泠，澗溜添潺潺。",
      "遥峰靄冥霧，倏歘迷區寰。",
      "殷雷無猛威，激雨增微瀾。",
      "寧獨濡枯焦，永願清塵煩。"
    ],
    "added_time": "2026-01-02 20:24:53"
  },
  {
    "source_file": "poet.song.199000.json",
    "title": "跋方寔孫長短句",
    "author": "劉克莊",
    "paragraphs": [
      "金針玉指巧安排，直把天孫錦剪裁。",
      "樊素口中都道得，春鶑囀處細聽來。",
      "欲歌郢客聲難和，纔誤周郎首已迴。",
      "可惜禁中無應制，等閑老却謫仙才。"
    ],
    "added_time": "2026-01-02 20:25:04"
  },
  {
    "source_file": "poet.song.0.json",
    "title": "春日旅泊桂州",
    "author": "張佖",
    "paragraphs": [
      "暖風芳草竟芊綿，多病多愁負少年。",
      "弱柳未勝寒食雨，好花爭奈夕陽天。",
      "溪邊物色堪圖畫，林畔鶑聲似管弦。",
      "獨有離人開淚眼，强憑杯酒亦潸然。"
    ],
    "added_time": "2026-01-02 20:25:30"
  },
  {
    "source_file": "poet.song.120000.json",
    "title": "林元美司戶耕樂亭",
    "author": "陳俊卿",
    "paragraphs": [
      "天地秘絕景，雅屬幽人居。",
      "卜筑俯清流，曠然心目舒。",
      "豈惟水澄碧，山色佳有餘。",
      "凉風左右來，竹柏相扶疎。",
      "亭中何所有，縹囊萬卷書。",
      "亭外何所有，青蒲映紅蕖。",
      "客來何所爲，高論唐虞初。",
      "文字共發越，琴槊一以娛。",
      "冬寒飽霜蟹，秋思多鱸魚。",
      "良田自種秫，酒甕春浮蛆。",
      "無事時痛飲，有時還荷鋤。",
      "試問田家樂，田家此樂無。"
    ],
    "added_time": "2026-01-02 20:25:51"
  },
  {
    "source_file": "poet.song.130000.json",
    "title": "卧龍",
    "author": "陸游",
    "paragraphs": [
      "危磴盤紆上翠微，倚天樓觀碧参差。",
      "雨來海氣先横騖，風惡松柯盡倒垂。",
      "孤鶻歸巢翅翎重，斷鴻覔伴語聲悲。",
      "人間萬事難禁老，醉撫闌干欲暮時。"
    ],
    "added_time": "2026-01-02 20:26:15"
  },
  {
    "source_file": "poet.song.182000.json",
    "title": "次劉聖與遊土山韻",
    "author": "劉宰",
    "paragraphs": [
      "巨浸邑東南，西北起培塿。",
      "意恐七澤翻，遺此鎮其後。",
      "我來雪霜降，陽和開歲首。",
      "平波十萬頃，如鏡照妍醜。",
      "尚想雷霆擊，水立蛟龍走。",
      "微此一抔土，羣生魚鱉久。",
      "山人豈解此，采掇競薪槱。",
      "飛香識早梅，柴門深處有。",
      "攀條情正濃，催歸回鷁首。",
      "幽懷殊未愜，陶寫頼詩友。",
      "春事甫權輿，重來多載酒。",
      "會有不速客，带索老榮叟。"
    ],
    "added_time": "2026-01-02 20:26:26"
  },
  {
    "source_file": "poet.song.190000.json",
    "title": "六月十四日後殿侍立新永康太守成嘉甫朝辭奏事詞氣懇惻上爲嘉納嘗隨筆紀其事今鄉人祖帳分韻得西字遂書以贈行",
    "author": "魏了翁",
    "paragraphs": [
      "嚴精伐鼓趨晨雞，龍媒戒仗喑無嘶。",
      "宰臣奏事左墄降，史臣曳履東階躋。",
      "永康太守臣申之，上殿音吐干虹蜺。",
      "曰臣前領大農簿，試郡得請今當西。",
      "韃人求通反其使，金人匿壯招吾携。",
      "勿言殘金繼前好，將貳韃靼摇青齊。",
      "時將有反事有間，翫歲愒日憂噬臍。",
      "皇帝瞿然曰是是，伸頤頷首天聽低。",
      "貼黄更請磔叛將，褒恤死事不可稽。",
      "陛下亦聞西事否，昔號險阻今多蹊。",
      "散關皂郊已平地，白環黄牛猶潰隄。",
      "分臺列閫越秦視，體統渙散人情睽。",
      "上云私意誤大事，諄諄切切重提撕。",
      "申之又言故臣丙，昔嘗有德于坤倪。",
      "上顧指臣曰安丙，申之頓首如含悽。",
      "紛紛交情異生死，獨此推本祛羣迷。",
      "臣時張拱立帝傍，螭頭恨無千赫蹏。",
      "爲王留行力不足，戴目處此羞梁鵜。",
      "宮無小大莫非事，勇爲天子綏羣黎。",
      "天如有意聽臣歸，問天重乞青玻瓈。"
    ],
    "added_time": "2026-01-02 20:26:39"
  },
  {
    "source_file": "poet.song.23000.json",
    "title": "題惠泉寄知軍郎中",
    "author": "句龍緯",
    "paragraphs": [
      "崎嶇荆門山，叢起爲東阨。",
      "陽岡盤氣勢，陰竇融液脈。",
      "源濯雲根移，流噴石罅拆。",
      "呀呀兩岸間，平澗纔數席。",
      "環岸貯清泚，古鏡照秋色。",
      "恬風不生紋，至底無隠物。",
      "澄輝泛嵐翠，凈影溶天碧。",
      "潛花深冏冏，蔭樹高崒崒。",
      "清光照毛髮，爽氣灑肌骨。",
      "如入冰壺中，亭宇何鮮飾。",
      "缾罌日往來，舉汲易爲力。",
      "短綆何勞人，輕舠恰容客。",
      "當時竟陵翁，老死却不歷。",
      "品第十九泉，遺此良可惜。",
      "此泉惠此土，唯日流不息。",
      "作詩頌惠泉，勉哉君子德。"
    ],
    "added_time": "2026-01-02 20:26:40"
  },
  {
    "source_file": "poet.song.17000.json",
    "title": "殘臘",
    "author": "歐陽修",
    "paragraphs": [
      "臘雪初銷上古臺，桑郊向日綵旗開。",
      "山橫南陌城中見，春逐東風海上來。",
      "老去每驚新歲換，病多能使壯心摧。",
      "自嗟空有東陽瘦，覽物慙無八詠才。"
    ],
    "added_time": "2026-01-02 20:26:46"
  },
  {
    "source_file": "poet.song.152000.json",
    "title": "次韻謝余伯益節推",
    "author": "許及之",
    "paragraphs": [
      "鵲喜聲頻去復回，亭成報我趣銜杯。",
      "春風得意矜新柳，野水留春戀落梅。",
      "何處笙歌催院落，一時車馬走輿臺。",
      "攙先但得邦人樂，待約鶑花殿後來。"
    ],
    "added_time": "2026-01-02 20:26:48"
  },
  {
    "source_file": "poet.song.104000.json",
    "title": "久客和子薳用老杜韵",
    "author": "王之道",
    "paragraphs": [
      "舟解風還順，江神亦世情。",
      "滯留三月過，攀送一帆輕。",
      "行止闗吾道，窮通任此生。",
      "梅梢春已動，冰雪漫縱横。"
    ],
    "added_time": "2026-01-02 20:26:49"
  },
  {
    "source_file": "poet.song.209000.json",
    "title": "再用出郊韻似延慶老三首  其三",
    "author": "吳潛",
    "paragraphs": [
      "普殊難葉一鈎連，勘到釋迦文佛前。",
      "口裏巴巴緣十地，眼中盼盼是諸天。",
      "泥涂爛處藏頭鼈，高樹梢頭脫殻蟬。",
      "各自身軀各自性，誰知各自本同然。"
    ],
    "added_time": "2026-01-02 20:26:57"
  },
  {
    "source_file": "poet.song.38000.json",
    "title": "哀太尉惠穆公三首  其二",
    "author": "劉摰",
    "paragraphs": [
      "四塞宣皇武，殊庭遠世機。",
      "如何梁木夢，不待衮衣歸。",
      "門戶傳蘭玉，忠勳載鼎旂。",
      "空餘殿楹字，鸞鳯五雲飛。"
    ],
    "added_time": "2026-01-02 20:28:19"
  },
  {
    "source_file": "poet.song.152000.json",
    "title": "次韻常之五日禁競渡",
    "author": "許及之",
    "paragraphs": [
      "仍年此足爲吾病，舉世誰人似我閒。",
      "思遠樓前重禁渡，容成洞裏獨看山。",
      "交游雨絕梅還溽，賡倡星分稿自刪。",
      "頼有松廬相慰藉，新篇時復到榆關。"
    ],
    "added_time": "2026-01-02 20:28:56"
  },
  {
    "source_file": "poet.song.130000.json",
    "title": "歲晚",
    "author": "陸游",
    "paragraphs": [
      "歲晚霜風正怒號，荒村敗屋擁藜蒿。",
      "窮猶可勉聖賢事，老豈遽忘鉛槧勞。",
      "從宦雖如棋己决，治經竊比繭初繅。",
      "閉門養氣淵源在，未敢摧傷學楚騷。"
    ],
    "added_time": "2026-01-02 20:29:19"
  },
  {
    "source_file": "poet.song.28000.json",
    "title": "和景彝對花",
    "author": "王珪",
    "paragraphs": [
      "林梢拂暁禽初哢，門外經春柳自搖。",
      "可嘆流年催白髪，便将幽意屬芳條。",
      "玉杯放酒成蕭索，錦帳留燈照寂寥。",
      "任是名園更風雨，殘枝須插醉明朝。"
    ],
    "added_time": "2026-01-02 20:29:24"
  },
  {
    "source_file": "poet.song.17000.json",
    "title": "春晴書事",
    "author": "歐陽修",
    "paragraphs": [
      "莫笑青州太守頑，三齊人物舊安閑。",
      "晴明風日家家柳，高下樓臺處處山。",
      "嘉客但當傾美酒，青春終不換頹顔。",
      "惟慙未報君恩了，昨日盧公衣錦還。"
    ],
    "added_time": "2026-01-02 20:29:28"
  },
  {
    "source_file": "poet.song.0.json",
    "title": "春晚謠",
    "author": "張佖",
    "paragraphs": [
      "雨微微，烟霏霏，小庭半坼紅薔薇。",
      "鈿箏斜倚畫屏曲，零落幾行金雁飛。",
      "蕭關夢斷無尋處，萬疊春波起南浦。",
      "凌亂楊花撲繡簾，晚窗時有流鶑語。"
    ],
    "added_time": "2026-01-02 20:29:29"
  },
  {
    "source_file": "poet.song.104000.json",
    "title": "哀陳夫子  其一",
    "author": "王之道",
    "paragraphs": [
      "不見陳夫子，依稀四載餘。",
      "云亡前日信，報葬幾時書。",
      "玉軸千篇在，牙籖萬卷儲。",
      "九原應有恨，新第落成初。"
    ],
    "added_time": "2026-01-02 20:29:29"
  },
  {
    "source_file": "poet.song.182000.json",
    "title": "吳門道歸書懷",
    "author": "劉宰",
    "paragraphs": [
      "投閒三十年，日與木石俱。",
      "暮景際休明，搜羅逮樵漁。",
      "洪造賜甄收，羣公交薦書。",
      "殷勤奉明詔，婉孌辭田廬。",
      "一寒不自揣，五窮暗揶揄。",
      "行行步京畿，迎勞多軒車。",
      "眼青見故人，皆歎此老臞。",
      "形容不自惜，奈此氣昏愚。",
      "席間迷舊識，筆底誤新書。",
      "十目所共睹，一語良非虛。",
      "儻昧知止戒，不反田園居。",
      "去去入脩門，蹇步接天衢。",
      "深虞眩聞見，狂易滋發舒。",
      "籲天寫真情，浩歌賦歸歟。"
    ],
    "added_time": "2026-01-02 20:29:40"
  },
  {
    "source_file": "poet.song.114000.json",
    "title": "和天予二首  其一",
    "author": "吳芾",
    "paragraphs": [
      "自昔常難四者并，一杯相屬意非輕。",
      "祇今欲破愁城去，頼子時來舉酒兵。"
    ],
    "added_time": "2026-01-02 20:29:56"
  },
  {
    "source_file": "poet.song.219000.json",
    "title": "煎茶",
    "author": "釋文珦",
    "paragraphs": [
      "吾生嗜苦茗，春山恣攀緣。",
      "采采不盈掬，浥露殊芳鮮。",
      "慮溷仙草性，崖間取靈泉。",
      "石鼎乃所宜，灌濯手自煎。",
      "擇火亦云至，不令有微烟。",
      "初沸碧雲聚，再沸雪浪翻。",
      "一碗復一碗，盡啜袪憂煩。",
      "良恐失正味，緘默久不言。",
      "須臾齒頰甘，兩腋風颯然。",
      "飄飄欲遐舉，未下盧玉川。"
    ],
    "added_time": "2026-01-02 20:30:00"
  },
  {
    "source_file": "poet.song.42000.json",
    "title": "合肥何公檜部使者楊公潛古命予賦之",
    "author": "郭祥正",
    "paragraphs": [
      "合肥有老檜，得名自何公。",
      "何公何代人，名跡了莫窮。",
      "高枝偃羽蓋，低枝卧蒼龍。",
      "盤根徹厚地，疏影落寒空。",
      "荏苒九天碧，仍爲烟霧濛。",
      "相傳魏武帝，解甲休鐵驄。",
      "嘗坐此檜下，吞吳未成功。",
      "至今晦暝夕，往往揚英風。",
      "我公心好古，清標聳千峰。",
      "鑒賞揮巨筆，丹青孰爲工。",
      "璨璨發明玉，琤琤叩絲桐。",
      "談笑走兵役，垣墻密泥封。",
      "拂拭枯折幹，一助春風融。",
      "願回拔山力，移植明光宫。"
    ],
    "added_time": "2026-01-02 20:30:17"
  },
  {
    "source_file": "poet.song.41000.json",
    "title": "至萬安",
    "author": "韋驤",
    "paragraphs": [
      "西風蕭瑟作秋聲，遠客歸心信水程。",
      "雙石尖尖雙鷺立，一灘渺渺一舟行。",
      "酒杯無侣難成飲，詩句非奇謾寫情。",
      "晚泊沙頭從杖履，故鄉何在眼空明。"
    ],
    "added_time": "2026-01-02 20:30:26"
  },
  {
    "source_file": "poet.song.129000.json",
    "title": "十二月二十七日祭風師歸道中作",
    "author": "陸游",
    "paragraphs": [
      "虎豹生憎上九關，諸公衮衮遂難攀。",
      "面顔已老塵埃裏，精力虛捐簿領間。",
      "束带敢言趨玉陛，横戈猶憶戍天山。",
      "新春自笑摧頹甚，鼓吹東風拜胙還。"
    ],
    "added_time": "2026-01-02 20:30:37"
  },
  {
    "source_file": "poet.song.31000.json",
    "title": "示平甫弟",
    "author": "王安石",
    "paragraphs": [
      "汴渠西受崑崙水，五月奔湍射黄矢。",
      "高淮夜入忽倒流，碕岸相看欲生嘴。",
      "萬檣如山矻不動，嗟我仲子行亦止。",
      "自聞留連且一月，每得問訊猶千里。",
      "老工取河天上落，伏礫邅沙卷無底。",
      "土橋立馬望城東，數日知有相逢喜。",
      "牆隅返照媚槐穀，池面過雨蘇篁葦。",
      "欣然把手相與閑，所願此時無一詭。",
      "豈無他憂能老我，付與天地從今始。",
      "閉門爲謝載酒人，外慕紛紛吾已矣。"
    ],
    "added_time": "2026-01-02 20:30:53"
  },
  {
    "source_file": "poet.song.189000.json",
    "title": "謝玉泉君黄伯厚和韵",
    "author": "鄭清之",
    "paragraphs": [
      "卯飲貪引巵，夕食不厭腹。",
      "松醪灧玉池，鬰尊傲黄目。",
      "歸閑喜携幼，欣榮對夏木。",
      "頗笑屈原醒，寧甘馬周獨。",
      "詩筒發豪思，江月欲戲漉。",
      "每賡北海詠，未羨西鄰足。",
      "槽規長吉紅，蟻玩杜陵綠。",
      "醉鄉擬續記，書眼瞭可讀。",
      "時康萬戶春，興到七賢竹。",
      "筵虛艷姬舞，面想宮嬪沃。",
      "別腸驅藥使，健筆命騷僕。",
      "居然得良朋，清辭瀉壺玉。",
      "習池可聯乘，步兵有餘斛。",
      "誰能酒限拘，强效八州督。",
      "今年小麥好，豈屑官廩麴。",
      "嘉節迫蒲艾，早計數萸菊。",
      "客中真有佳，眼前喜無俗。",
      "賦殷金石聲，光粲牛斗屬。",
      "句到後三三，人誰賽六六。",
      "試編諸賢詩，第以伯仲叔。",
      "共成杜康傳，更聚山中族。",
      "萬事付亡何，乾坤一杯醁。"
    ],
    "added_time": "2026-01-02 20:30:53"
  },
  {
    "source_file": "poet.song.189000.json",
    "title": "諸君和篇摩壘致師不容閉壁再繹前韵  其一",
    "author": "鄭清之",
    "paragraphs": [
      "平生周伯仁，耿耿空洞腹。",
      "翛然猿鶴姿，豈辨鳩鷹目。",
      "僕射不解事，居士偶題木。",
      "種柳僅成五，樂園祗可獨。",
      "皓首愧商隠，湛恩霑漢漉。",
      "城府百無有，丘壑一已足。",
      "詎省醉裙紅，安識墜樓綠。",
      "生經未渠諳，酒頌聊喜讀。",
      "耳熱聞秦聲，浪謂肉勝竹。",
      "高陽有勍者，盛氣如曲沃。",
      "直須殿上飲，撫床徑呼僕。",
      "競看椀揮金，幾欲斗撞玉。",
      "方丈食萬錢，娉婷珠一斛。",
      "豈復堪束带，靡徙揖郡督。",
      "耆壽祝老饕，嘉名艷春麴。",
      "乃知梁州萄，大勝伯始菊。",
      "相逢作青眼，洗去爾許俗。",
      "泠然曲寡和，尚有騎能屬。",
      "元和一漁翁，喜共學士六。",
      "吳歈間雅奏，楚優效孫叔。",
      "石鼎夜未央，春空雲已族。",
      "何當一會期，清驩溢寒醁。"
    ],
    "added_time": "2026-01-02 20:30:53"
  },
  {
    "source_file": "poet.song.152000.json",
    "title": "次韻酬張巖卿七夕",
    "author": "許及之",
    "paragraphs": [
      "星文人事古難磨，女織男耕力最多。",
      "河鼓有神司带犢，天孫垂象驗飛梭。",
      "因依鴻烈成橋語，泛濫長生舊殿歌。",
      "伉儷流傳鈞是褻，玉川無頼太風波。"
    ],
    "added_time": "2026-01-02 20:31:22"
  },
  {
    "source_file": "poet.song.159000.json",
    "title": "齊安郡夫人金氏挽詞  其一",
    "author": "樓鑰",
    "paragraphs": [
      "避地供湯餠，當筵接縞衣。",
      "倉皇奉神版，巖險遜征騑。",
      "遇事智尤敏，相夫家寖肥。",
      "考終無可憾，蝶夢遶芳菲。"
    ],
    "added_time": "2026-01-02 20:31:25"
  },
  {
    "source_file": "poet.song.159000.json",
    "title": "太令人趙氏挽詞  其二",
    "author": "樓鑰",
    "paragraphs": [
      "節愍名驚代，浮光孝絕人。",
      "宜生克家子，頼有斷機親。",
      "勉使方張虜，終能不帝秦。",
      "一杯扶上馬，孰不爲沾巾。"
    ],
    "added_time": "2026-01-02 20:31:25"
  },
  {
    "source_file": "poet.song.28000.json",
    "title": "和三司蔡君謨內翰麞猿蘆雁屏二首  其一",
    "author": "王珪",
    "paragraphs": [
      "麞猿未省京華見，畫筆新傳思入神。",
      "綠野春深将戱子，空山月午掛吟身。",
      "只應有夢須懷土，却爲無機不避人。",
      "我愛林泉舊時景，常来此處暫相親。"
    ],
    "added_time": "2026-01-02 20:31:43"
  },
  {
    "source_file": "poet.song.224000.json",
    "title": "贈霆伯姪",
    "author": "姚勉",
    "paragraphs": [
      "靈源聚英氣，融作雲霞精。",
      "霆伯挹其秀，胸府懷光晶。",
      "誦書過萬卷，落筆超羣英。",
      "文章有餘力，賦詩吟性情。",
      "短章或大篇，點翰長風生。",
      "或吐健麗句，氣象高崢嶸。",
      "雲濤洶萬里，出沒蛟龍驚。",
      "或寫閒逸句，句法如天成。",
      "微泉溜石壁，清吹調松聲。",
      "或句和且婉，純如奏英莖。",
      "晴風舞雪絮，曉日歌春鶑。",
      "或句端且嚴，凜凜不可輕。",
      "星辰列雲漢，營壘森甲兵。",
      "變化千萬狀，發越無定名。",
      "清標鎮浮態，沈謝隳文成。",
      "勁氣擬古作，甫白焚詩泓。",
      "不負飄逸姿，孰爭前輩衡。",
      "學海不汗漫，安見酌復盈。",
      "文章用無盡，蓋以天才宏。",
      "宏才戲翰墨，筆勢宜如傾。",
      "譬之一輪月，皎皎當天明。",
      "晴輝照春夜，花柳皆敷榮。",
      "高秋爽氣盛，桂影翻凄清。",
      "又如百川水，滔滔地中行。",
      "江湖風雨霽，碧色連天平。",
      "奔流出三峽，谹吼雷霆爭。",
      "詩歌具衆體，古人所難并。",
      "子詩得神助，逸思隨縱橫。",
      "失手墮之地，聲作金石鏗。",
      "俊才有如此，九萬飛鵬程。",
      "卑哉溝瀆中，安可容鱣鯨。",
      "子以見吾家，人才世登瀛。",
      "勉哉復祖業，謹勿寒宗盟。",
      "某也習箕裘，生涯風露檠。",
      "家徒四壁立，獨以道爲耕。",
      "文章厭卑薾，壯志思軒轟。",
      "紛紛笑餘子，藐視如孩嬰。",
      "詩書自娛悅，終日關柴荆。",
      "欣然得子至，倒屣來相迎。",
      "佳篇出見遺，未讀顔先頳。",
      "遷喬不擇木，求通乃於盲。",
      "視我如土鷃，視子如鷦鵬。",
      "英風當遠避，况敢事酬賡。",
      "新篘日初熟，我姑酌彼觥。",
      "晚風入簾幕，窗外斜陽晴。",
      "紅爐坐相對，簷馬聲鏦錚。",
      "試將今古詩，與子細共評。",
      "幽懷味此樂，鼓瑟仍吹笙。",
      "胡爲不留處，駕言欲西征。",
      "清飲不可再，使我摇心旌。",
      "努力各自愛，共濯江湖纓。"
    ],
    "added_time": "2026-01-02 20:32:00"
  },
  {
    "source_file": "poet.song.246000.json",
    "title": "閲方史君登行狀",
    "author": "謝翱",
    "paragraphs": [
      "九江黥王所理州，衰年仗箠作諸侯。",
      "唐人舊隠衣冠盡，歸闖宮潮不得覲。",
      "天吳舞罷塵土飛，廿載腥雲寄空殯。",
      "當年電隙豈所問，生死身名惟轉瞬。",
      "睦人共說方饒州，番人作廟祠唐震。"
    ],
    "added_time": "2026-01-02 20:32:14"
  },
  {
    "source_file": "poet.song.234000.json",
    "title": "和訪使徐容齋西湖韻寄縣尹趙文玉二首  其一",
    "author": "何夢桂",
    "paragraphs": [
      "一幅西湖畫，誰將淡墨揮。",
      "水浮孤嶼出，山約五雲飛。",
      "雨洞猿啼濕，烟林鳥度微。",
      "龍舟雙翠檝，曾此夜遊歸。"
    ],
    "added_time": "2026-01-02 20:32:17"
  },
  {
    "source_file": "poet.song.254000.json",
    "title": "接笋峰",
    "author": "邱攀桂",
    "paragraphs": [
      "天下名山說武夷，高峰晴樹碧雲齊。",
      "望窮石鼎疑無地，行到山根却有梯。",
      "茅屋成村多卜隠，草書懸壁半留題。",
      "幾時掃斷紅塵路，一葉漁舟九曲溪。"
    ],
    "added_time": "2026-01-02 20:32:19"
  },
  {
    "source_file": "poet.song.130000.json",
    "title": "雨聲",
    "author": "陸游",
    "paragraphs": [
      "雨聲點滴朝復暮，中有詩人絕塵句。",
      "雲門咸池渺千古，斷譜遺音此其緒。",
      "雨聲點滴夜不休，中有羈臣去國愁。",
      "九疑聨翩湘水秋，忠誠內激涕自流。",
      "我今衰病百無念，卧對青燈吐殘焰。",
      "支床納息効寒龜，傍枕長吟笑孤劍。",
      "雨聲不斷睡愈美，窗白鴉啼攬衣起。",
      "呼兒燒兔傾濁醪，又倚胡床雨聲裏。"
    ],
    "added_time": "2026-01-02 20:32:30"
  },
  {
    "source_file": "poet.song.180000.json",
    "title": "長興長趙憲可說閩帥王方岩逸事",
    "author": "釋居簡",
    "paragraphs": [
      "勳業在青編，貂蟬負雪顛。",
      "巍科幾望月，定見不回川。",
      "用小才嫌大，時危德忌全。",
      "上天尋白傅，表海問蓬仙。",
      "心在方巖上，天游委羽先。",
      "十連茂棠蔭，一橐老鈞天。",
      "濁水因珠潔，清風被物鮮。",
      "孤芳觀晚節，善賈考初年。",
      "吟速甘存拙，文疎耻競妍。",
      "鄭莊真好客，王衍不言錢。",
      "謬我奚爲者，煩公辱贈篇。",
      "初無曇穎契，終說項斯賢。",
      "大雅皆傳響，楞嚴未訖箋。",
      "新阡小溪曲，華玉反藍田。"
    ],
    "added_time": "2026-01-02 20:32:39"
  },
  {
    "source_file": "poet.song.17000.json",
    "title": "青州書事",
    "author": "歐陽修",
    "paragraphs": [
      "年豐千里無夜警，吏退一室焚清香。",
      "青春固非老者事，白日自爲閑人長。",
      "祿厚豈惟慙飽食，俸餘仍足買輕裝。",
      "君恩天地不違物，歸去行歌潁水傍。"
    ],
    "added_time": "2026-01-02 20:32:43"
  },
  {
    "source_file": "poet.song.190000.json",
    "title": "撫州崇仁縣玉清觀道士黄石老工古篆以李公父書來問字",
    "author": "魏了翁",
    "paragraphs": [
      "聖學不嗣千餘年，併與小學遺其傳。",
      "其間明道寧乏賢，謂書小伎姑舍旃。",
      "十字九舛不可鎸，楮生墨墨色有冤。",
      "動以經史爲執言，豈知魏晉幾變遷。",
      "况今經字宗開元，請觀未有韻書前。",
      "訓纂字林形相沿，形聲迭推義乃全。",
      "韻書既作人趨便，未能書法窮根原。",
      "但以聲韻求諸篇，形存聲亡韻亦牽。",
      "叔重少溫工磨研，二徐鄭郭相後先。",
      "書法頼此差綿延，許李焉得無謬愆。",
      "楚金分韻猶拘攣，若更舍此徇俗妍。",
      "不學操縵求安弦，玉清道士來臨川。",
      "用意周鼓兼泰山，携書過我渠江邊。",
      "試令立柱與畫捲，椳闑畿礎杗桷椽。",
      "已能諧世而取憐，猶欲度外求方圜。",
      "眉山夫子思涌泉，相與共講扶其偏。",
      "道士稇載明當還，更以一語申卷卷。",
      "能於此處知其端，事事物物誰非天。",
      "九章八卦莫不然，一毫人力無加焉。"
    ],
    "added_time": "2026-01-02 20:32:43"
  },
  {
    "source_file": "poet.song.23000.json",
    "title": "留題楊子陸清照亭",
    "author": "金君卿",
    "paragraphs": [
      "縣舍敵幽居，蕭然敞軒檻。",
      "高迎遠峯入，下與新池闞。",
      "清景月生晝，寒光冰滿鑑。",
      "狎鳥自相得，輕舠不容泛。",
      "對此須澄心，宜哉水爲鑒。"
    ],
    "added_time": "2026-01-02 20:33:13"
  },
  {
    "source_file": "poet.song.31000.json",
    "title": "車螯二首  其一",
    "author": "王安石",
    "paragraphs": [
      "車螯肉甚美，由美得烹燔。",
      "殻以無味棄，棄之能久存。",
      "予嘗憐其肉，柔弱甘咀吞。",
      "又嘗怪其殻，有功不見論。",
      "醉客快一噉，散投牆壁根。",
      "寧能爲收拾，持用訊醫門。"
    ],
    "added_time": "2026-01-02 20:33:26"
  },
  {
    "source_file": "poet.song.209000.json",
    "title": "和景回胡計院數字韻就送其行",
    "author": "吳潛",
    "paragraphs": [
      "與君託鄉閭，東野連西墅。",
      "誰知俯仰閒，各各歲年暮。",
      "當時同隊魚，十已九捐故。",
      "君抱珪璧姿，方獲展寸步。",
      "梁棟須羣材，榱桷共支拄。",
      "生從匠石園，一一居王所。",
      "何必效鷗鳬，江湖任來去。",
      "但須飽讀易，細翫奇耦數。",
      "問之何將迎，終然抱璞素。",
      "砥柱三門津，波瀾自流注。"
    ],
    "added_time": "2026-01-02 20:33:34"
  },
  {
    "source_file": "poet.song.104000.json",
    "title": "東靈鷲",
    "author": "王之道",
    "paragraphs": [
      "松盖雨還偃，雲扉風自闗。",
      "縱横兩溪水，高下萬重山。",
      "入室三彈指，臨淵一點顔。",
      "懸知少來往，石笋綠苔斑。"
    ],
    "added_time": "2026-01-02 20:33:37"
  },
  {
    "source_file": "poet.song.38000.json",
    "title": "和路秋懷三十韻",
    "author": "劉摰",
    "paragraphs": [
      "天地炎氛退，江湖顥氣凉。",
      "西風來沆碭，久客興徜徉。",
      "夜匝鳥南樹，心驚鴈北方。",
      "乍因鱸感慨，肯爲鵩憂傷。",
      "縱步青笻杖，投詩古錦囊。",
      "精熒籬下蓓，狼籍沼中香。",
      "妙理晞莊達，衰歌笑楚狂。",
      "是非來衮衮，光景去堂堂。",
      "别浦丹楓老，閑園碧草芳。",
      "林顛蟬嘒急，霄路鳥飛長。",
      "曉露清饒月，晴雲暖護霜。",
      "琴中知水意，樓上得山光。",
      "桂長金波外，槎沿玉漢傍。",
      "江天晚搖落，澤國少凶荒。",
      "竭作趨川壟，歡言治圃場。",
      "神祠鼓遞響，社甕酒初嘗。",
      "自昔悲時節，閑愁滿肺腸。",
      "宋生辭辨屈，寧子意歌商。",
      "代謝惟寒暑，平均彼昊蒼。",
      "放情羣鹿豕，度德負簪裳。",
      "致主深慚尹，汪陂又愧黄。",
      "無功可銘鼎，有學不鍼肓。",
      "賦興須潘子，詩懷勗謝郎。",
      "雖欣去酷吏，更憶舞商羊。",
      "不解葵傾日，寧忘鶴返鄉。",
      "錦封西澤鯉，珠剖北山梁。",
      "塞馬難前慮，江鷗肯下翔。",
      "無爲澤邊悴，更賣橐中裝。",
      "朝野多閑暇，洪纖遂樂康。",
      "何時放歸櫓，大艑水中央。"
    ],
    "added_time": "2026-01-02 20:33:38"
  },
  {
    "source_file": "poet.song.199000.json",
    "title": "次韻張祕丞皺玉詩",
    "author": "劉克莊",
    "paragraphs": [
      "雨濕紅裳靡待秋，摘來深愧木瓜投。",
      "祗今陳紫無真本，比昔姚黄勝一籌。",
      "聊薦金盤蠲渴肺，不煩綺席囀歌喉。",
      "聖朝仁遠停包貢，頼有公詩爲拔尤。"
    ],
    "added_time": "2026-01-02 20:33:42"
  },
  {
    "source_file": "poet.song.244000.json",
    "title": "詠史 羊祜 其一",
    "author": "陳普",
    "paragraphs": [
      "群心爭欲剸公閭，愁殺凌雲醉老奴。",
      "緩带輕裘信瀟灑，曾知晉事已如吳。"
    ],
    "added_time": "2026-01-02 20:33:57"
  },
  {
    "source_file": "poet.song.42000.json",
    "title": "昨遊寄徐子美學正",
    "author": "郭祥正",
    "paragraphs": [
      "念昔未弱冠，與君昆弟遊。",
      "各懷經綸業，壯氣凌陽秋。",
      "知音得袁宰，鑒賞稱琳璆。",
      "君家天地崩，泣血城南陬。",
      "釋服就鄉舉，名姓必見收。",
      "數爲禮部黜，考命寧怨尤。",
      "子山僅五十，感疾遽不瘳。",
      "子美如孤鴻，哀鳴大江頭。",
      "其聲最酸楚，聞者皆涕流。",
      "有才多困蒙，此理不可求。",
      "我初佐星子，老守如素仇。",
      "避之拂衣去，寓跡昭亭幽。",
      "篇章自此富，寫詠窮歡憂。",
      "慈母待祿養，復尉湓浦州。",
      "隨辟宰環峰，碌碌三載周。",
      "纔歸遭酷罰，五體戕戈矛。",
      "旦夕期殞滅，餘生安敢偷。",
      "粗能襄事畢，寒餓妻兒羞。",
      "復入湖外幕，萬里浮扁舟。",
      "幾葬江魚腹，迍邅百端愁。",
      "到官未三月，開疆預參謀。",
      "招降五萬戶，給田使鋤耰。",
      "論功輒第一，謗語達冕旒。",
      "得邑敢自訴，斷木當沉溝。",
      "兒女相繼死，泣多昏兩眸。",
      "脱去殊未能，游鱗已吞鈎。",
      "春風吹痩頰，黄塵蒙弊裘。",
      "纔趨合肥府，又鞫歷陽囚。",
      "荒庭忘歲月，忽見花枝柔。",
      "清明動鄉思，一水嗟滯留。",
      "却憶藏雲會，雕盤薦珍羞。",
      "高吟凌李杜，猛飲咍阮劉。",
      "野寺想如昨，游人今白頭。",
      "倏忽三十年，老大功名休。",
      "日轂不暫止，吾生信如漚。",
      "有酒尚可醉，餘事皆悠悠。"
    ],
    "added_time": "2026-01-02 20:34:51"
  },
  {
    "source_file": "poet.song.182000.json",
    "title": "送王常博歸蜀",
    "author": "劉宰",
    "paragraphs": [
      "東溟之水浩無窮，蜀江滾滾來朝宗。",
      "聖神天子坐法宮，日月所照梯航通。",
      "君才當代相如雄，雲煙落紙聲摩空。",
      "西來闡教臨辟雍，冠带濟濟如雲從。",
      "力排黨論開至公，鳳鳴駭矚朝陽桐。",
      "太常正徯肅臣工，歸舟却泝蜀江風。",
      "蜀天萬里車書同，不應一士無留中。",
      "篙師捩柁毋匆匆，趣回有詔紫泥封。"
    ],
    "added_time": "2026-01-02 20:35:09"
  },
  {
    "source_file": "poet.song.180000.json",
    "title": "酬盧玉堂",
    "author": "釋居簡",
    "paragraphs": [
      "溪友弗來過，幽栖欠濯磨。",
      "眼饑嫌睡少，竹醉惜移多。",
      "雛燕駢爭乳，慵鶑噤弗歌。",
      "窗低雲不掃，零亂儘從它。"
    ],
    "added_time": "2026-01-02 20:35:21"
  },
  {
    "source_file": "poet.song.180000.json",
    "title": "陳襄陽歸長興  其二",
    "author": "釋居簡",
    "paragraphs": [
      "巾子山前寺，曾分華頂薇。",
      "去尋龍首約，因些客兒歸。",
      "白羽精戎律，黄金緩带圍。",
      "孔融傾座處，西望幾斜暉。"
    ],
    "added_time": "2026-01-02 20:35:21"
  },
  {
    "source_file": "poet.song.28000.json",
    "title": "和公儀飲茶",
    "author": "王珪",
    "paragraphs": [
      "北焙和香飲最真，綠芽未雨带旗新。",
      "煎須卧石無塵客，摘是臨溪欲曉人。",
      "雲疊亂花爭一水，鳯團雙影貢先春。",
      "清風未到蓬莱路，且把吟甌伴醉巾。"
    ],
    "added_time": "2026-01-02 20:35:24"
  },
  {
    "source_file": "poet.song.236000.json",
    "title": "前哀哉行",
    "author": "俞德鄰",
    "paragraphs": [
      "妾家淛水東，一門十朱輪。",
      "男多止一女，鍾愛歸妾身。",
      "七歲誦經史，十歲學補紉。",
      "十五事機杼，二十供藻蘋。",
      "不忍嫁張掖，愛我歸寧頻。",
      "去年邊事起，處處驚爲燐。",
      "盡室遯空谷，雷雨彌半旬。",
      "狐兔伴我食，虎狼爲我鄰。",
      "羣盜政猖獗，白晝昏埃塵。",
      "驚憂轉成疾，抱痛不敢呻。",
      "傳聞官軍至，草木生歡欣。",
      "豈料反縱暴，舞戈獵生人。",
      "倉皇不得避，驅斥行海濱。",
      "避寇寇幸免，依人人不仁。",
      "哀哉有如此，妾生何不辰。"
    ],
    "added_time": "2026-01-02 20:35:59"
  },
  {
    "source_file": "poet.song.130000.json",
    "title": "梅花絕句十首  其九",
    "author": "陸游",
    "paragraphs": [
      "南村花己繁，北塢殊未動。",
      "更賖一月期，待我醉春甕。"
    ],
    "added_time": "2026-01-02 20:36:07"
  },
  {
    "source_file": "poet.song.200000.json",
    "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 登單于臺",
    "author": "劉克莊",
    "paragraphs": [
      "五葉英雄主，長驅等拉摧。",
      "單于先退舍，天子自登臺。",
      "鳴鏑經營遠，乘輿警蹕來。",
      "穹廬空漠遁，黄屋半天開。",
      "鴈塞三更月，龍廷一炬灰。",
      "公卿爭上壽，扈從翠華迴。"
    ],
    "added_time": "2026-01-02 20:36:39"
  },
  {
    "source_file": "poet.song.219000.json",
    "title": "贈同志",
    "author": "釋文珦",
    "paragraphs": [
      "我本無生儔，涉有乖素願。",
      "百年直寄耳，倏忽如過電。",
      "猶記學語時，老色遽滿面。",
      "富貴非所希，吾道在貧賤。",
      "往事絕尋思，殘生喜彊健。",
      "忘機有白鷗，消日頼黄卷。",
      "今辰扶杖出，窮探不知倦。",
      "與子偶相逢，抵掌說嘉遯。",
      "同歌紫芝曲，共飽青精飯。",
      "世人不相知，心通亦何悶。"
    ],
    "added_time": "2026-01-02 20:36:55"
  },
  {
    "source_file": "poet.song.15000.json",
    "title": "寄維陽許待制",
    "author": "梅堯臣",
    "paragraphs": [
      "當時永叔在楊州，中秋待月後池頭。",
      "約公準擬與我敵，是夜二雄張利矛。",
      "我時小却避其銳，風愁雨怛常娥羞。",
      "主人持出紫石屏，上有朏魄桂樹婆娑而枝虬。",
      "作詩誇詫疑天公，愛惜光彩向此收。",
      "四坐稽顙歎辯敏，文字響亮如清球。",
      "更後數日我北去，相與送別城門樓。",
      "誰知康成能飲酒，一飲三百杯不休。",
      "雞鳴各自便分散，山光寺側停畫舟。",
      "我來謁公公未起，卧索大白須扶頭。",
      "而今倏忽已八載，公領府事予居憂。",
      "歐陽始是玉堂客，批章草詔傳星流。",
      "問公可憶羊叔子，雖在軍中常緩带而輕裘。",
      "寄聲千里能信不。"
    ],
    "added_time": "2026-01-02 20:37:02"
  },
  {
    "source_file": "poet.song.176000.json",
    "title": "正月五日讀東坡和斜川詩於霞山",
    "author": "韓淲",
    "paragraphs": [
      "有酒勿憚飲，觸事醉則休。",
      "風物既閑美，何爲不來遊。",
      "斜川眇千載，淵明豈常流。",
      "疏年記時日，依湍對魴鷗。",
      "偶然值隣曲，崎嶇想經丘。",
      "吾生亦老矣，懷古誰與儔。",
      "但笑勿悲鳴，百句無一酬。",
      "茲辰過霞山，又可絕口不。",
      "却怪和陶者，儋崖聖同憂。",
      "遥遥二子心，妙處未易求。"
    ],
    "added_time": "2026-01-02 20:37:14"
  },
  {
    "source_file": "poet.song.30000.json",
    "title": "林次中示及追和浙西三賢述夢詩其間敘衛公事幾盡輒拾其遺逸再次前韵",
    "author": "蘇頌",
    "paragraphs": [
      "曾覽三賢述，吟哦日幾遭。",
      "文章追李杜，贈答擬劉曹。",
      "二相逢辰早，中山擅價高。",
      "才華固相若，光焰實難韜。",
      "智决推安邑，超騰自髧髦。",
      "武謀家府秘，晉祝史君褒。",
      "任重函牛鼎，投虛剸兕刀。",
      "內庭纔視草，同列便棲毫。",
      "夷夏欣寧謐，揄揚頌戢櫜。",
      "臺烏棲直舍，廏馬借拳毛。",
      "對數開宣室，忠逾諫館陶。",
      "絲綸長慶制，奴僕楚人騷。",
      "雙節分千騎，滄波看六鼇。",
      "带垂金錯落，服賜錦葡萄。",
      "憂國常箴衮，延賓罕置醪。",
      "韋平門素貴，周邵職奚叨。",
      "在鎮民除瘼，還朝雨潤膏。",
      "星霜恩感舊，休沐事忘勞。",
      "去蠹過蟊蠈，防仇甚猘獒。",
      "躬仍主戎索，手不釋書絛。",
      "相以父年入，權因主眷操。",
      "神鋒雖爽爽，靈府亦忉忉。",
      "烏嶺無遺鏃，維城獨贈袍。",
      "風波消橫議，枳棘奈群豪。",
      "既悟方城語，何由別墅遨。",
      "間言多斐貝，閒地少蹊桃。",
      "世路山川險，愁腸冰炭熬。",
      "兩朝空獻替，萬里孰呼號。",
      "都爲尤權勢，終令觸怒濤。",
      "災屯疑是馬，朋敵目爲牢。",
      "伊昔來江海，頻年泛棹篙。",
      "再違文石陛，三擁浙西旄。",
      "夢覺魂應斷，詩成首重搔。",
      "緘封寄僚友，往復走軺舠。",
      "殘漏傳軍柝，新流漲郡濠。",
      "所懷存北闕，有志念東皋。",
      "豈謂投荒裔，從茲解袠弢。",
      "平泉遂榛莽，甘露漸藜蒿。",
      "像寄浮屠宇，香焚過客艘。",
      "依然見塵迹，流恨水滔滔。"
    ],
    "added_time": "2026-01-02 20:37:42"
  },
  {
    "source_file": "poet.song.129000.json",
    "title": "聞鼓角感懷",
    "author": "陸游",
    "paragraphs": [
      "鼓坎坎，角嗚嗚，四鼓欲盡五鼓初。",
      "老眼不寐如鰥魚，撫枕起坐涕泗濡。",
      "平生空讀萬卷書，白首不識承明廬。",
      "時多通材臣腐儒，妄懷孤忠策則疏。",
      "欲剖丹心奏公車，論罪萬死尚有餘。",
      "雷霆願復寛須臾，許臣指陳輿地圖。",
      "億萬遺民望来蘇，藝祖有命行天誅。",
      "皇明如日詎敢誣，拜手乞賜丈二殳。",
      "中原烟塵一掃除，龍舟泝汴還東都。"
    ],
    "added_time": "2026-01-02 20:37:48"
  },
  {
    "source_file": "poet.song.104000.json",
    "title": "和伯父仲球立春即事二首  其一",
    "author": "王之道",
    "paragraphs": [
      "怪得青腰稍霽威，卻應緹室報飛灰。",
      "揺風柳带緣冰重，破凍溪流與岸迴。",
      "群盜傳聞湖外去，愁雲凖擬歲前開。",
      "玉盤絲菜今蕭索，頼有詩筒日往來。"
    ],
    "added_time": "2026-01-02 20:38:19"
  },
  {
    "source_file": "poet.song.41000.json",
    "title": "再用前韻爲感春喜會二首酬德夫  其二",
    "author": "韋驤",
    "paragraphs": [
      "東風爛漫巨江南，林薄餘花十二三。",
      "隱隱游絲飛日影，娟娟戲蝶舞春酣。",
      "獨旗共愛茶芽嫰，佳境俱憐芋蔗甘。",
      "談屑不宜虛永晝，長岐分背謾停驂。"
    ],
    "added_time": "2026-01-02 20:38:21"
  },
  {
    "source_file": "poet.song.28000.json",
    "title": "滕學士移河朔",
    "author": "王珪",
    "paragraphs": [
      "五鼓聲沈曉色回，北馳馬首望燕臺。",
      "舊趨武帳清光近，新會仙山秘典開。",
      "人惜憇棠餘愛遠，帝忻借箸密謀來。",
      "邊城消盡還兵喜，誰敵陽關决勝才。"
    ],
    "added_time": "2026-01-02 20:39:33"
  },
  {
    "source_file": "poet.song.28000.json",
    "title": "送陸子履修撰出守澶淵",
    "author": "王珪",
    "paragraphs": [
      "金門學士富才華，又擁雙旌照水涯。",
      "海日三竿隨放仗，春風五馬去如花。",
      "帳兵夜握龍泉濕，舞女朝垂錦带斜。",
      "君看有唐賢太守，風流常是屬詩家。"
    ],
    "added_time": "2026-01-02 20:39:33"
  },
  {
    "source_file": "poet.song.42000.json",
    "title": "同留二君儀登高明軒",
    "author": "郭祥正",
    "paragraphs": [
      "羈客厭卑濕，登軒喜高明。",
      "紅日簷下度，白雲窗半生。",
      "并吞山川秀，映带樓殿平。",
      "舟航濟吳楚，笑語落蓬瀛。",
      "春風時一來，百鳥相和鳴。",
      "隔墻酒可沽，千金爲君傾。",
      "既絕世上趣，雅遂林中情。",
      "勿云暮靄合，更望孤蟾升。"
    ],
    "added_time": "2026-01-02 20:39:44"
  },
  {
    "source_file": "poet.song.189000.json",
    "title": "客有誦袁蒙齋得雨酬倡之什輒賡元韵志喜也呈虛齋使君  其一",
    "author": "鄭清之",
    "paragraphs": [
      "雷伯四月瘖無聲，鳴鳩呼婦鳬浴晴。",
      "星如榝沙燈吐紅，羲和駕鞭乘赤明。",
      "稚秧針水未入種，秀麥浪畦猶督耕。",
      "香車不動百龍蟄，轉轆如織千蛇橫。",
      "愛民太守心語口，瘨我以旱寧無生。",
      "川靈有知龜亦許，異物蜿蜒歸掌撫。",
      "一雨果從方寸來，此念端誠本天與。",
      "但看父老歌豐年，不用兒童學皇舞。",
      "弭災肯效欒巴噀，哺民無異紫芝乳。",
      "一年事在阿堵中，四封笑溢迎門語。",
      "我州潴野同淮徐，公方有意六輔渠。",
      "上天下澤鍾惠施，千里波及皆君餘。",
      "蒙齋詩成虛齋和，我樂賦之如遂初。",
      "坐對聯珠飽官粟，但有歡喜無欷歔。",
      "祗今快續二賢詠，不須乞米移顔書。"
    ],
    "added_time": "2026-01-02 20:39:58"
  },
  {
    "source_file": "poet.song.226000.json",
    "title": "賦鹿巖賈司理所築懷京臺",
    "author": "劉黻",
    "paragraphs": [
      "銅駝無萬里，長憶再遊難。",
      "歲月英雄老，山河草木寒。",
      "夢隨歸雁遠，愁頼酒杯寬。",
      "寂寞先朝事，斜陽莫倚闌。"
    ],
    "added_time": "2026-01-02 20:40:14"
  },
  {
    "source_file": "poet.song.176000.json",
    "title": "昌甫寄苦錐次韵",
    "author": "韓淲",
    "paragraphs": [
      "回味有苦益，充腸宜苦錐。",
      "其實雖地出，其雅則天資。",
      "因思夏畦發，又見霜林吹。",
      "頼彼庶可食，此外何所爲。",
      "羶薌易爽口，鼎豆徒解頤。",
      "朝市安能羨，山林端足師。",
      "悠然自公詠，殷勤還我貽。",
      "咀嚼豈不樂，吟哦信非癡。"
    ],
    "added_time": "2026-01-02 20:40:18"
  },
  {
    "source_file": "poet.song.120000.json",
    "title": "東宮生日六首 丁酉",
    "author": "林光朝",
    "paragraphs": [
      "僊掌晴煙外，龍樓曉日傍。",
      "漢圖元自定，周曆一何長。",
      "胄席緣三老，奎文在六章。",
      "高禖曾鬰鬰，喬桂自蒼蒼。",
      "冠屨來儲禁，規模出上方。",
      "名官分庶子，說禮繼高堂。",
      "孌彼黄花月，依然碧玉牆。",
      "至尊飛壽斝，太上引天香。",
      "景運千齡協，先秋九日凉。",
      "銅扉供帳少，儉德似君王。"
    ],
    "added_time": "2026-01-02 20:40:53"
  },
  {
    "source_file": "poet.song.142000.json",
    "title": "胡季亨贈集句古風效其體奉酬",
    "author": "楊萬里",
    "paragraphs": [
      "秋氣集南磵，清風來故人。",
      "遺我一端綺，桃李不成春。",
      "大句斡元造，高詞媲皇墳。",
      "百衲收寸錦，一字買堪貧。",
      "苦恨鄰里間，良覿渺無因。",
      "今日是何朝，始聞扣柴荆。",
      "黄菊有佳色，寒水各依痕。",
      "且共歡此飲，重與細論文。",
      "何以報佳惠，山中有白雲。"
    ],
    "added_time": "2026-01-02 20:41:20"
  },
  {
    "source_file": "poet.song.192000.json",
    "title": "壽成都黄副帥二首  其一",
    "author": "李劉",
    "paragraphs": [
      "王正初生七葉蓂，斗牛間氣出延平。",
      "次公恰恰九年最，叔度汪汪千頃清。",
      "濟北一編煩展究，劍西半壁頼生成。",
      "且傾江漢朝宗水，濟彼公堂薦壽觥。"
    ],
    "added_time": "2026-01-02 20:41:20"
  },
  {
    "source_file": "poet.song.159000.json",
    "title": "梁審計挽詞  其二",
    "author": "樓鑰",
    "paragraphs": [
      "壽夭固難問，吁嗟不忍言。",
      "嬰啼摧玉樹，衰淚灑芳萱。",
      "事契深羣從，英才愴九原。",
      "悲吟慙楚些，無地與招魂。"
    ],
    "added_time": "2026-01-02 20:41:22"
  },
  {
    "source_file": "poet.song.15000.json",
    "title": "依韻和李察推留別",
    "author": "梅堯臣",
    "paragraphs": [
      "我學猶肥腱，一食輒易厭。",
      "君何以名虛，每來車馬淹。",
      "經術素所淺，道義安得漸。",
      "獨有寒苦吟，可與前古兼。",
      "今者抱悲哀，憔悴居窮閻。",
      "愁鳴無好音，亟別空顧瞻。",
      "詩言留彼美，欲和慙無鹽。",
      "短兵當長戈，焉得不盡殲。",
      "又如握枯蒿，逆風乘烈炎。",
      "膏肓靡自療，誰復望針砭。"
    ],
    "added_time": "2026-01-02 20:41:39"
  },
  {
    "source_file": "poet.song.33000.json",
    "title": "寄題辰州沅陽館",
    "author": "鄭獬",
    "paragraphs": [
      "張侯守辰溪，作館清溪上。",
      "峻趾擁崇岡，跋海鰲足壯。",
      "石嶝盤山回，遊人出屏障。",
      "林壑互蔽虧，昏明各異狀。",
      "辰溪俯洞夷，登臨少佳况。",
      "不知自何人，於此廢真賞。",
      "漥池失蛟龍，破屋藏魍魎。",
      "如持萬黄金，棄之在污壤。",
      "張侯一芟掃，耳目復清曠。",
      "坤倪伏詼譎，閃倐見氣象。",
      "素壁照清秋，檐牙屹相望。",
      "啼鳥共徘徊，飛雲自來往。",
      "携樽聽鳴泉，便可傾佳釀。",
      "煙披舞袖潤，谷應歌聲響。",
      "客醉未容歸，明月纖纖上。",
      "幽懷儻自得，所適即爲放。",
      "茲地雖陋僻，境靜猶足尚。",
      "壯士偃旗眠，落日惟樵唱。",
      "緩带一來遊，清風日蕭爽。"
    ],
    "added_time": "2026-01-02 20:42:23"
  },
  {
    "source_file": "poet.song.104000.json",
    "title": "寄題峽州楚塞樓",
    "author": "王之道",
    "paragraphs": [
      "江向西陵勢漸平，萬山環合翠峥嶸。",
      "須知楚國嘗爲塞，不爲涪翁浪得名。",
      "人若此賢真俊傑，樓還舊觀煥神明。",
      "臨風毎聽灘聲咽，似怨張儀作暮横。"
    ],
    "added_time": "2026-01-02 20:43:03"
  },
  {
    "source_file": "poet.song.189000.json",
    "title": "紹定閩寇平上功省府黄伯厚與焉余時在政事堂趙用甫掾西曹力言此文墨士請官以左選既而賞戾法迄授武階去歲戊戌用甫帥鄞乃來爲閫屬余浪跡湖山歲餘始一見稍稔接觴詠亹亹迫人間及前事有見晚恨余與之酒曰一文資直慁子然以人廢法雖相知如今日亦弗敢則笑而不怨赴調行在所贈以君莫愁之歌",
    "author": "鄭清之",
    "paragraphs": [
      "君莫愁，君莫愁，不龜澼絖能封侯。",
      "君莫愁，君莫愁，腰六相印一敝裘。",
      "看渠涎顙與躄足，千金信矣壺中流。",
      "荻花江月正佳耳，青衫浪泣琵琶舟。",
      "短衣楚製乃翁喜，未必挽弓右丁字。",
      "貂蟬本是侍臣冠，有時出自兜鍪裏。",
      "雖然萬戶將軍臂，夜逢醉尉頭搶地。",
      "賣薪愚婦輕買臣，不信讀書有奇事。",
      "世間衆萬無定容，桃笙木棋唯所逢。",
      "秋來桂菊黄金叢，千機錦繡開芙蓉。",
      "西風也解作富貴，豈必桃李專春風。",
      "得時失據自甘苦，姑置是事天夢夢。",
      "君莫愁，君莫愁，雙手試捫舌在不。",
      "勸君勤買西湖船，打篷疎雨旗亭酒。"
    ],
    "added_time": "2026-01-02 20:43:28"
  },
  {
    "source_file": "poet.song.152000.json",
    "title": "喜聞轉庵新結暖閣因賦",
    "author": "許及之",
    "paragraphs": [
      "老來百事一無能，寒燠隨宜護寢興。",
      "小院回廊慵勃窣，圍爐暖閣便瞢騰。",
      "向陽挾策明開牖，隠几聽歌厚覆憑。",
      "聞道轉庵新結束，宛同臭味我良朋。"
    ],
    "added_time": "2026-01-02 20:43:30"
  },
  {
    "source_file": "poet.song.152000.json",
    "title": "適庵",
    "author": "許及之",
    "paragraphs": [
      "庵居奚以適爲名，癢處能爬是適情。",
      "社後有誰留去燕，春來何處不遷鶑。",
      "物情雅與閒相會，酒興酣時句自成。",
      "要識適庵同一切，客來不用舉深觥。"
    ],
    "added_time": "2026-01-02 20:43:30"
  },
  {
    "source_file": "poet.song.200000.json",
    "title": "竹溪直院盛稱起予草堂詩之善暇日覽之多有可恨者因效顰作十首亦前人廣騷反騷之意內二十九首用舊題惟歲寒知松柏被褐懷珠玉三首效山谷餘十八首別命題或追錄少作並存于卷以訓童蒙之意 棋聲花院閉",
    "author": "劉克莊",
    "paragraphs": [
      "靜院閉花時，沉沉晝漏移。",
      "偶然聲出戶，應是客圍碁。",
      "夜寂推枰響，機深落子遲。",
      "惱禪天女去，入定老僧知。",
      "鵠至難傳藝，鶑啼許借枝。",
      "須臾分局勢，何待爛柯爲。"
    ],
    "added_time": "2026-01-02 20:44:31"
  },
  {
    "source_file": "poet.song.226000.json",
    "title": "別修門",
    "author": "劉黻",
    "paragraphs": [
      "曉發別修門，湖山霧氣昏。",
      "百年培正脈，今日罪忠言。",
      "死節關宗社，生還頼聖恩。",
      "問天天不語，願及見親存。"
    ],
    "added_time": "2026-01-02 20:44:56"
  },
  {
    "source_file": "poet.song.122000.json",
    "title": "北園送關簡州分得古字",
    "author": "鄭伯熊",
    "paragraphs": [
      "我歌白雲篇，送君水雲浦。",
      "歌罷水雲寒，佇立聽鳴艣。",
      "江湖昔在手，短簑釣煙雨。",
      "軒裳誤羈馽，濫趨羣玉府。",
      "朱墨浪自妍，筆削竟何補。",
      "高鴻墮秋枕，歸夢紛莫數。",
      "著鞭輸子先，寤歌獨懷古。",
      "中年况作別，心事復誰吐。",
      "故人分龍符，江色映修組。",
      "話舊定何時，新知日旁午。"
    ],
    "added_time": "2026-01-02 20:45:47"
  },
  {
    "source_file": "poet.song.246000.json",
    "title": "避暑池上擬古",
    "author": "謝翱",
    "paragraphs": [
      "遊子渺天末，晨光東南馳。",
      "良時不易晤，胡爲徒來茲。",
      "叢柏結夏塔，輕蒲生夕颸。",
      "空有齊紈扇，團團手中持。",
      "持此欲永久，但感顔髪衰。",
      "愛爾雲中鳥，浴彼道上池。",
      "餘翎委弱藻，飛去猶淪漪。",
      "極目送不返，將以窮所思。"
    ],
    "added_time": "2026-01-02 20:46:14"
  },
  {
    "source_file": "poet.song.182000.json",
    "title": "傲將軍歌贈周叔子馬帥",
    "author": "劉宰",
    "paragraphs": [
      "君不見細柳將軍專號令，壁門不受天子命。",
      "又不見隆中將畧天下奇，屈致不可就見之。",
      "丈夫意氣類如此，達則守官窮守己。",
      "齋壇未築國士去，軍令已申美人死。",
      "王翦定須六十萬，李牧必遵前日軌。",
      "掃門求見齊舍人，魏勃妄庸何足使。",
      "武皇踞厠對衛青，淮南君臣暗歡喜。",
      "寥寥古道不復見，後來捷徑何紛紛。",
      "炙手儻可熱，舐痔未爲勤。",
      "金珠要結徧奴隸，鈇鉞倒置由他人。",
      "傲將軍，今無矣。",
      "杜預苞苴通貴近，裴度浮沉聊卒歲。",
      "兩賢屹立尚如斯，噲等區區焉足計。",
      "傲將軍，今有之，我得見之喜可知。",
      "行年六十未爲老，三衙致位官非卑。",
      "毛錐子，毋我欺。",
      "妙年手折桂林枝，長鎗大劍爾胡爲。",
      "十載安邊功，書遍太常旗。",
      "周宣方歌境土復，吉甫已賦明哲詩。",
      "詔書星斗爛，馹騎風雷馳。",
      "平生許國心，日莫恐倒施。",
      "皂囊九扣閽，山立志不移。",
      "時携一樽酒，山水自娛嬉。",
      "傲將軍，誰與同。",
      "子真已去吳門市，杜陵不見天隨翁。",
      "頼有倜儻朱，杖屨時相從。",
      "虎丘山頭弄明月，姑蘇臺上吟清風。",
      "爲樂良有極，大義終無窮。",
      "謹勿扁舟載西子，有時獵渭占非熊。"
    ],
    "added_time": "2026-01-02 20:46:16"
  },
  {
    "source_file": "poet.song.166000.json",
    "title": "從潘丈求字二首  其二",
    "author": "趙蕃",
    "paragraphs": [
      "摩挲石刻嘆微茫，孰若汗青移硬黄。",
      "几浄窗明肯游戲，千金便當橐中裝。"
    ],
    "added_time": "2026-01-02 20:46:22"
  },
  {
    "source_file": "poet.song.17000.json",
    "title": "鞏縣初見黄河",
    "author": "歐陽修",
    "paragraphs": [
      "河决三門合四水，徑流萬里東輸海。",
      "鞏洛之山夾而峙，河來齧山作沙嘴。",
      "山形迤邐若奔避，河益洶洶怒而詈。",
      "舟師弭檝不以帆，頃刻奔過不及視。",
      "舞波淵旋投沙渚，聚沫倏忽爲平地。",
      "下窺莫測濁且深，癡龍怪魚肆憑恃。",
      "我生居南不識河，但見禹貢書之記。",
      "其言河狀鉅且猛，驗河質書信皆是。",
      "昔者帝堯與帝舜，有子朱商不堪嗣。",
      "皇天意欲開禹聖，以水病堯民以潰。",
      "堯愁下人瘦若腊，眾臣薦鯀帝曰試。",
      "試之九載功不效，遂殛羽山慙而斃。",
      "禹羞父罪哀且勤，天始以書畀於姒。",
      "書曰五行水潤下，禹得其術因而治。",
      "鑿山疏流浚畎澮，分擘枝派有條理。",
      "萬邦入貢九州宅，生人始免生鱗尾。",
      "功深德大夏以家，施及三代蒙其利。",
      "江海淮濟洎漢沔，豈不浩渺汪而大。",
      "收波卷怒畏威德，萬古不敢肆兇厲。",
      "惟茲濁流不可律，歷自秦漢尤爲害。",
      "崩堅决壅勢益橫，斜跳旁出惟其意。",
      "制之以力不以德，驅民就溺財隨弊。",
      "蓋聞河源出崑崙，其山上高大無際。",
      "自高瀉下若激箭，一直一曲一千里。",
      "湍雄衝急乃迸溢，其勢不得不然爾。",
      "前歲河怒驚滑民，浸漱洋洋淫不止。",
      "滑人奔走若鋒駭，河伯視之以爲戲。",
      "呀呀怒口缺若門，日啖薪石萬萬計。",
      "明堂天子聖且神，悼河不仁嗟曰喟。",
      "河伯素頑不可令，至誠一感惶且畏。",
      "引流辟易趨故道，閉口不改煩官吏。",
      "遵塗率職直東下，咫尺莫可離其次。",
      "爾來歲星行一周，民牛飽芻邦羨費。",
      "滑人居河飲河流，耕河之壖浸河濆。",
      "嗟河改兇作民福，嗚呼明堂聖天子。"
    ],
    "added_time": "2026-01-02 20:46:26"
  },
  {
    "source_file": "poet.song.189000.json",
    "title": "家園即事十三首  其九",
    "author": "鄭清之",
    "paragraphs": [
      "樹底鳴鳩相唯諾，花間飛蝶自綢繆。",
      "二蟲得失聊堪笑，鴻鵠誰能問弈秋。"
    ],
    "added_time": "2026-01-02 20:46:31"
  },
  {
    "source_file": "poet.song.41000.json",
    "title": "暑雨言懷和潘倅十八韻",
    "author": "韋驤",
    "paragraphs": [
      "暑雨應時至，年來民氣和。",
      "池塘假灔澦，畎畝小滹沱。",
      "跧縮栖梁燕，淋浪貼水荷。",
      "一番新滌垢，何處不盈科。",
      "旦市猶無蹟，寒門愈可羅。",
      "庭柯均見濯，簷溜獨成波。",
      "獵子愁收弋，田翁喜荷蓑。",
      "蜂衙忘刻候，蛙吹恣吟哦。",
      "篋恨書生蠧，場憂麥化蛾。",
      "凉風颯以度，清興迥然多。",
      "公退書帷寂，詩餘道服拖。",
      "雖非侔擊玉，僅可比鳴鼉。",
      "屢促低弦軫，頻傾濁酒蠡。",
      "自存惟浩氣，兼養類菁莪。",
      "衣葛疏仍補，羮藜淡不鹺。",
      "百瓴舒足力，六字習心呵。",
      "未有焚魚興，寧爲扣角歌。",
      "茲辰拜高詠，適足慰蹉跎。"
    ],
    "added_time": "2026-01-02 20:46:38"
  },
  {
    "source_file": "poet.song.192000.json",
    "title": "寓居  其二",
    "author": "葉紹翁",
    "paragraphs": [
      "無酒難留客，借書方入城。",
      "洗衣知水落，貪睡畏窗明。",
      "野竹藤纒殺，枯枝草寄生。",
      "十年林下隠，差覺世緣輕。"
    ],
    "added_time": "2026-01-02 20:46:40"
  },
  {
    "source_file": "poet.song.150000.json",
    "title": "平時兄弟間十三章章四句送定叟弟之官桂林  其三",
    "author": "張栻",
    "paragraphs": [
      "逮此閑暇日，頼有先世書。",
      "與子共紬繹，舍去情何如。"
    ],
    "added_time": "2026-01-02 20:47:28"
  },
  {
    "source_file": "poet.song.33000.json",
    "title": "扶溝白鶴觀有蘇子兄弟贈黄道士詩二闋縣令周原又以三篇紀之邀余同作",
    "author": "鄭獬",
    "paragraphs": [
      "道士黄初平，愛酒老不衰。",
      "二豪留醉墨，瀟灑白雲辭。",
      "流鶑境寂寞，無復落花枝。",
      "空餘鳳凰字，猶得周郎悲。"
    ],
    "added_time": "2026-01-02 20:47:29"
  },
  {
    "source_file": "poet.song.190000.json",
    "title": "送游吏部赴召",
    "author": "魏了翁",
    "paragraphs": [
      "天馬周流不停策，青龍挂空山無色。",
      "區中物物見根柢，歲年滔滔逐流水。",
      "籲天求歸歸未獲，客裏隨人送行客。",
      "鏦金伐鼓行清秋，江頭組練雲如稠。",
      "道旁老人相與語，主賓聞之愕相顧。",
      "或云造闕如登僊，一聲謦咳落九天。",
      "豈知位高勢逾偪，莫向紫宸庭下立。",
      "非關噉芻解喑嘿，紫宸地禁鳴不得。",
      "或云敢言儗鳴鳳，千古高名泰山重。",
      "豈知說著心骨驚，臣名愈重國愈輕。",
      "或言古人重晚節，元忠子方費分說。",
      "豈知晚節不難保，却憂攘臂爲人笑。",
      "三人所贈不皆然，然則子也今何言。",
      "元祐中年基紹聖，建中靖國何嘗靖。",
      "若教此事欠講明，直將兩是爲端平。",
      "是時臣言便休得，臣不憂身却憂國。",
      "臣願天意開平治，明良長似改元時。",
      "夬剛未終戒莧陸，姤陰雖微畏羸躅。",
      "真教世道端且平，寧使臣無赫赫名。",
      "三人囅然笑，子之所願吾不到。",
      "吾言必於身，子言望於人，子意雖厚吾言真。",
      "低頭謝二老，還以告景仁。"
    ],
    "added_time": "2026-01-02 20:47:40"
  },
  {
    "source_file": "poet.song.199000.json",
    "title": "又和八首  其七",
    "author": "劉克莊",
    "paragraphs": [
      "不識三君與八關，平生所敬獨肱蟠。",
      "扶犂甘雨祥風裏，占籍廉泉讓水間。",
      "聊伴漁翁歌欵乃，且饒犬子賦孱顔。",
      "村深隠隠聞簫鼓，知是田家賽社還。"
    ],
    "added_time": "2026-01-02 20:48:22"
  },
  {
    "source_file": "poet.song.199000.json",
    "title": "居厚弟示和詩復課十首  其一",
    "author": "劉克莊",
    "paragraphs": [
      "家事從今勿更關，山深林密且栖蟠。",
      "白眉君秀閨門內，禿鬢余慙季孟間。",
      "厚族肯分南舍阮，亢宗何減北州顔。",
      "西山幸有薇堪採，免被人驅去復還。"
    ],
    "added_time": "2026-01-02 20:48:22"
  },
  {
    "source_file": "poet.song.246000.json",
    "title": "九日前子善來會山中",
    "author": "謝翱",
    "paragraphs": [
      "朝尋寒露枝，莫摘不盈把。",
      "風吹西南雲，幽情誰與寫。",
      "有客來縉州，遺我古盞斝。",
      "中有鴛鴦文，色如銅雀瓦。",
      "浮以鬰金蕤，蒼蘚藉其下。",
      "此物寧足感，聊用助歌者。",
      "但懷郢曲悲，豈計所知寡。"
    ],
    "added_time": "2026-01-02 20:48:27"
  },
  {
    "source_file": "poet.song.189000.json",
    "title": "懷可齋簡林鄭二從事",
    "author": "鄭清之",
    "paragraphs": [
      "可齋嚴冷如古書，莊語敢下鉛與朱。",
      "讀之不厭味有餘，簫韶聞奏愁爰居。",
      "文墨政事同機樞，照人炯炯懸冰壺。",
      "昆弟親我同二蘇，對床風雨夜夢俱。",
      "別來半歲意鬰紆，頼有二客能從余。",
      "或寄可齋雙鯉魚，道甫問訊今何如。"
    ],
    "added_time": "2026-01-02 20:48:40"
  },
  {
    "source_file": "poet.song.122000.json",
    "title": "紹興乙丑秋仲冒雨獨游陽華巖勝絕未讓淡山巖恨古今詩人未有奇句潏上游何臨清流以賦之且棕鞋桐帽悵不一陪浮溪先生金華居士以徜徉",
    "author": "游何",
    "paragraphs": [
      "西風卷癡雲，欲壓不墮地。",
      "化作碧孱顔，融結在空際。",
      "是名陽華巖，造物一何異。",
      "東山雨脚斷，明月招我至。",
      "傍窺嵌竇深，密恐鬼神閟。",
      "細度泬寥風，舊無卑濕氣。",
      "虛閣架其中，榜以浮嵐美。",
      "下有潺湲谿，翻雪轟雷比。",
      "閣背兩橋分，巖脇雙龍起。",
      "石如纓絡垂，整整翠緌委。",
      "又如鼙鼓形，撾擊聲頗厲。",
      "溪水相與喧，鏜鞈亂宮徵。",
      "巖窮天忽開，木杪風自靡。",
      "坐久髮毛寒，興逸詩語綺。",
      "無人共一尊，有客自千里。",
      "山僧頗慇勤，相伴亦忘寐。",
      "拂石要題詩，揮毫留漢隸。"
    ],
    "added_time": "2026-01-02 20:48:49"
  },
  {
    "source_file": "poet.song.226000.json",
    "title": "橫浦十詠 寶界寺",
    "author": "劉黻",
    "paragraphs": [
      "城中惟一寺，僧老雪盈頭。",
      "曾識神仙到，仍多諫議游。",
      "鍾聞香火夕，碑隠桂杉秋。",
      "可惜高堂上，雙趺石不留。"
    ],
    "added_time": "2026-01-02 20:49:17"
  },
  {
    "source_file": "poet.song.129000.json",
    "title": "秋郊有懷四首  其三",
    "author": "陸游",
    "paragraphs": [
      "楚人固多孱，妄謂秋可悲。",
      "寧知河嶽間，氣俗樂此時。",
      "壯士鳴雕弓，健馬嚼枯萁。",
      "日馳三百里，榆關赴戰期。",
      "陣雲壓龍庭，殺氣揺參旗。",
      "熾火燎狐兔，倒瀉黄金巵。",
      "勒銘燕然石，千載鎮邊垂。",
      "安能空山裏，凍研哦清詩。"
    ],
    "added_time": "2026-01-02 20:49:39"
  },
  {
    "source_file": "poet.song.219000.json",
    "title": "芙蓉花歌",
    "author": "釋文珦",
    "paragraphs": [
      "東鄰檻外芙蓉花，初開粲粲如朝霞。",
      "今朝花謝枝空在，繞樹千回只嘆嗟。",
      "花謝明年還復開，紅顔已去終難回。",
      "人生不及花枝耐，况有流光白髮催。",
      "遊子對花心盡醉，老翁見之如夢寐。",
      "解把浮生比夢中，肯計榮華與憔悴。"
    ],
    "added_time": "2026-01-02 20:49:50"
  },
  {
    "source_file": "poet.song.15000.json",
    "title": "依韻和正仲賦楊兵部吳興五題 碧瀾堂",
    "author": "梅堯臣",
    "paragraphs": [
      "虛雲臨滉漾，橋勢對隆穹。",
      "環珮佳人去，汀洲翠带空。",
      "橘船過砌下，蘭棟起雲中。",
      "欲問芳菲地，吳王一廢宮。"
    ],
    "added_time": "2026-01-02 20:49:56"
  },
  {
    "source_file": "poet.song.104000.json",
    "title": "追和東坡嚴車二雪詩  其二",
    "author": "王之道",
    "paragraphs": [
      "雪滿江城酒不賖，閉門那患出無車。",
      "未容踏凍尋梅萼，應喜臨風見柳花。",
      "炭重烏銀争曉市，蔬挑翠羽荷鄰家。",
      "何人正下紅蓮幙，大嚼蒸羊手更义。"
    ],
    "added_time": "2026-01-02 20:50:57"
  },
  {
    "source_file": "poet.song.200000.json",
    "title": "戊午生朝和居厚弟五絕  其四",
    "author": "劉克莊",
    "paragraphs": [
      "靈龜曳尾防鑽殻，老蚌潜光怕剖珠。",
      "史筆久無兩龔傳，畫家曾有二疎圖。"
    ],
    "added_time": "2026-01-02 20:51:25"
  },
  {
    "source_file": "poet.song.192000.json",
    "title": "題孫端甫別墅",
    "author": "葉紹翁",
    "paragraphs": [
      "幽居地僻少人知，野水春風枳樹籬。",
      "檢曆預尋移竹日，題牆閑記種花時。",
      "堪嗤狡兔須三窟，只學鷦鷯占一枝。",
      "凈掃綠苔斟濁酒，鄰家吹過野棠梨。"
    ],
    "added_time": "2026-01-02 20:51:33"
  },
  {
    "source_file": "poet.song.149000.json",
    "title": "吳伯承生孫交游共爲之喜凡七人分韻我亦從來識英物試教啼看定何如某得啼定字  其一",
    "author": "張孝祥",
    "paragraphs": [
      "得孫當贊喜，喚客便分題。",
      "樓鼓方行夜，天星恰照奎。",
      "熊羆通夢寐，孔釋自提携。",
      "湯餠那應晚，吾來爲止啼。"
    ],
    "added_time": "2026-01-02 20:51:46"
  },
  {
    "source_file": "poet.song.189000.json",
    "title": "糟蟚蚏送葺芷",
    "author": "鄭清之",
    "paragraphs": [
      "月腹一寸能郭索，黄流在中自濡殻。",
      "蝤蛑可是丈人行，螃蠏眡之師長伯。",
      "二眸挺出勝怒蛙，八跪前驅非屈蠖。",
      "笑令樊噲自橫行，何用呂布須急縛。",
      "餔糟啜醨乃吾味，嚼齒穿齦未渠惡。",
      "屬厭祗覺一解勝，效美不辭雙距落。",
      "蔡謨但記尊足存，孫卿不悟鐵成錯。",
      "謾誇右手亦持螯，水中之怒無乃虐。",
      "梁王葅醢猶至今，千古吁嗟漢恩薄。",
      "玉柱江{搖扌=虫}酒半酣，銀絲鯽魚膾新斫。",
      "此非不足君所邪，斶顧居貧未能學。",
      "蟲魚瑣碎熟爾雅，麯生逢之三距躍。",
      "太真小物自足佳，葺芷一笑爲飛白。"
    ],
    "added_time": "2026-01-02 20:52:05"
  },
  {
    "source_file": "poet.song.224000.json",
    "title": "題陳致中環溪",
    "author": "姚勉",
    "paragraphs": [
      "出門何所有，四面圍青山。",
      "是溪從山來，亦復茲回環。",
      "高人潁川君，結茅此中間。",
      "溪光挹瀲灧，溪響聽潺湲。",
      "四面勿著橋，往來聽渠艱。",
      "是名僊凡界，亦曰清濁關。",
      "可人送過溪，否則溪上還。"
    ],
    "added_time": "2026-01-02 20:52:16"
  },
  {
    "source_file": "poet.song.224000.json",
    "title": "同張公望湖上避暑到四聖觀招柏堂月潭二道士出飲",
    "author": "姚勉",
    "paragraphs": [
      "清晨有客來，畏暑思避地。",
      "凉多獨湖上，一棹拍空翠。",
      "長堤舞楊柳，餘雨在荷芰。",
      "炎蒸俱已失，滿抱足清意。",
      "頗思孤山頂，有客具高致。",
      "扣門聞琴聲，便覺洗塵累。",
      "湖邊出問酒，飲興隨所至。",
      "池鮮煮珍甘，水果剝香脆。",
      "好風林外來，吹面凉不醉。",
      "清談詣物表，絕不挂世事。",
      "畫舫何人斯，簫鼓正喧沸。",
      "清遊彼應笑，世味吾不嗜。",
      "尚思携枕簟，同叩竹間寺。",
      "從今日日來，莫厭驚晝睡。"
    ],
    "added_time": "2026-01-02 20:52:16"
  },
  {
    "source_file": "poet.song.224000.json",
    "title": "題章秀才畫山水魚龍",
    "author": "姚勉",
    "paragraphs": [
      "章生畫中師，神秀蟠心胸。",
      "兒時學山水，近復能魚龍。",
      "拂素欲畫時，默吮南山松。",
      "斯須景與物，以次生筆鋒。",
      "畫出巧安排，咫尺千萬重。",
      "陰晴弄明晦，近遠分淡濃。",
      "雪月清瘦嶼，煙雨朦朧峰。",
      "有時作江湖，萬派俱朝宗。",
      "雲濤洶澎湃，雪屋驚奔衝。",
      "風平坦如掌，皺縠浮溶溶。",
      "因水魚更巧，回翻態從容。",
      "翻荷猛跳珠，聚藻相噞喁。",
      "中有化龍鯉，靜伺機便逢。",
      "天門露頭角，滃滃祥雲從。",
      "看君此四畫，衆史特奴傭。",
      "當知各有意，不特誇纖穠。",
      "丈夫抱膝時，清樂山水供。",
      "觀魚或濠上，笑倚臨流筇。",
      "一朝蛻鱗鬣，屣脫塵泥蹤。",
      "甘霖澤四海，霓望慰九農。"
    ],
    "added_time": "2026-01-02 20:52:16"
  },
  {
    "source_file": "poet.song.224000.json",
    "title": "日食罪言",
    "author": "姚勉",
    "paragraphs": [
      "皇帝十四載，新元紀嘉熙。",
      "仲冬戊寅朔，午漏方中時。",
      "朔風震丘壑，猛籟號枯枝。",
      "黯如商雪天，四野昏垂垂。",
      "晝炊煙始息，暝色來庭帷。",
      "雞登杙榤立，鳥急林梢棲。",
      "頗訝南至後，晷度宜舒遲。",
      "胡爲景尚促，疾甚駒隙馳。",
      "兒童忽走報，日壁無全規。",
      "倉忙出仰視，如月初蛾眉。",
      "金烏失焰彩，玉象潜光輝。",
      "蒼天玳瑁色，列宿爭依稀。",
      "老稚相喧呼，伐社沸鼓鼙。",
      "不知何物怪，掩此清陽暉。",
      "吾聞陰陽家，日月以曆推。",
      "日遲月行速，贏縮數不齊。",
      "遇朔必會合，差忒無毫釐。",
      "氣盛或相掩，二曜斯一虧。",
      "望日日掩月，陽感陰故衰。",
      "朔日月掩日，陰盛陽乃微。",
      "又聞玉川子，月蝕曾有詩。",
      "謂此日月者，天眼生東西。",
      "兩眼不相攻，相食其說非。",
      "食月乃蟆精，伊慼蓋自貽。",
      "吾觀作詩人，志各有所之。",
      "玉川特寓諫，假此爲之辭。",
      "日月有蟾烏，此事本怪奇。",
      "况自食其光，安能走而飛。",
      "書稱辰弗集，天象昏且迷。",
      "則知交相食，此說當勿疑。",
      "思既得其說，傷心重嗟咨。",
      "日爲衆陽宗，萬象皆影隨。",
      "今者何不臧，陰精奪炎曦。",
      "仰空不能救，涕泗紛交頤。",
      "嗟嗟今之歲，天屢彰其威。",
      "星文沓示變，雷震洊失宜。",
      "越在夏五月，鬰攸煽京畿。",
      "六月既望後，月蝕主旱饑。",
      "今茲復日食，災異何繁滋。",
      "天意不虛示，坐井聊管窺。",
      "即天以論人，日君而月妃。",
      "關雎哀窈窕，意在賢才思。",
      "靡曼或盈前，必爲物欲移。",
      "今者日之蝕，或恐由宮闈。",
      "然而吾君聖，未必耽燕私。",
      "君象日而尊，臣象月而卑。",
      "正心在朝廷，昭德可塞違。",
      "國柄或竊弄，耳目相蔽欺。",
      "今者日之食，亦恐由羣兒。",
      "然而吾君明，朝豈庸盲癡。",
      "人主向明治，武力不可隳。",
      "方今北有敵，負壘驚邊陲。",
      "戰士怯不勇，塞馬紛驕嘶。",
      "今者日之食，或由邊事危。",
      "然而吾君武，安肯假彼資。",
      "重念此三者，急務誠在茲。",
      "萬一或有是，是即變所基。",
      "應天不以文，減撤徒兒嬉。",
      "如人喪厥明，必求良藥醫。",
      "一片葵藿心，祇恐天未知。",
      "何當排閶闔，碎首彤玉墀。",
      "一篇痛哭策，歷寫心傷悲。",
      "一者何所陳，無逸爲元龜。",
      "暗室屋漏中，肅如對神祇。",
      "願爲楚莊王，規諫從樊姬。",
      "毋效漢成帝，溫柔老昭儀。",
      "天君必清徹，智燭光發揮。",
      "如日麗中天，煌煌明作離。",
      "二者何所陳，用賢登臯夔。",
      "選衆立一相，國論公主持。",
      "烏臺執白簡，妙選剛正姿。",
      "戚里勿柄授，貂璫毋印纍。",
      "朝廷豁氛翳，在位銷脂韋。",
      "末光依漢日，天子是倚毗。",
      "三者何所陳，張皇吾六師。",
      "擊楫如逖輩，天寵畀節麾。",
      "賣國若檜等，電掃無孑遺。",
      "練軍明賞罰，勇銳奔熊羆。",
      "南越頸可纓，中行背必笞。",
      "如日照霜雪，殄滅何難爲。",
      "凡此三說者，中心久思維。",
      "明白可舉行，匪曰徒費詞。",
      "能轉亂爲治，可回災爲釐。",
      "不學后羿射，不效夸父追。",
      "捧輪上扶桑，洗光出咸池。",
      "蒼生照共仰，九土光咸晞。",
      "五色太平象，重暈中興期。",
      "昊穹耀華彩，萬國長瞻依。"
    ],
    "added_time": "2026-01-02 20:52:16"
  },
  {
    "source_file": "poet.song.224000.json",
    "title": "遊靈源天境遇雨各奔歸晚坐以不是溪居者那知風雨來分韻得那字奉呈一笑",
    "author": "姚勉",
    "paragraphs": [
      "靈源水有天，日涉勝趣多。",
      "同行十數子，散策經山坡。",
      "溪行小盤礴，石坐閒摩挲。",
      "野菊留餘花，新梅看微柯。",
      "寒鴉落平田，暖鯉跳枯荷。",
      "是日冬曦溫，景象如春和。",
      "笑談不知歸，亦有載酒過。",
      "忽瞻彼北山，黑雲生嵯峨。",
      "陰晴反覆手，天測不可俄。",
      "長風舞紅葉，急雨翻銀河。",
      "儒冠各欹墊，僮屨皆奔波。",
      "路滑爭牛羊，泥濺亂鴨鵝。",
      "席地聽沾濕，樽沙委駢羅。",
      "五十笑百步，曳杖如橫戈。",
      "林間偶自芘，棄甲我則那。",
      "留戀歸不早，顛沛逢滂沱。",
      "出遊不知時，廢此嘯且歌。",
      "綢繆無遠慮，其如近憂何。",
      "茲遊已狼籍，後計毋蹉跎。",
      "歸歟亟誅茅，結亭依巖阿。",
      "震陵有帡幪，樂哉澗槃薖。"
    ],
    "added_time": "2026-01-02 20:52:16"
  },
  {
    "source_file": "poet.song.130000.json",
    "title": "戲詠閑適三首  其三",
    "author": "陸游",
    "paragraphs": [
      "涉世心知百不能，閉門懶出病相仍。",
      "簞瓢味美如烹鼎，鄰曲人淳近結繩。",
      "半顆鴉殘墻外杏，一枝鵲裊澗邊藤。",
      "蕭然掃盡彈冠興，敢爲詩情望武陵。"
    ],
    "added_time": "2026-01-02 20:52:33"
  },
  {
    "source_file": "poet.song.31000.json",
    "title": "和平甫舟中望九華山二首  其二",
    "author": "王安石",
    "paragraphs": [
      "誰謂九華遠，吾身未嘗詹。",
      "唱篇每起予，予口安能箝。",
      "憶在秋浦北，空江上新蟾。",
      "光潔寫一鏡，迴環兩堤奩。",
      "露坐引衣襋，風行欹帽檐。",
      "維舟當此時，巨細得盡瞻。",
      "試嘗論大略，次乃述微纖。",
      "此山廣以深，包畜萬物兼。",
      "噓雲吐霧雨，生育靡不漸。",
      "巍然如九皇，德澤四海沾。",
      "此山相後先，各出群峰尖。",
      "毅然如九官，羅立在堂廉。",
      "挺身百辟上，附麗無奸憸。",
      "此山高且寒，五月不覺炎。",
      "草樹萋已綠，冰霜尚涵淹。",
      "頹然如九老，白髮連蒼髯。",
      "此山當無雲，秀色鬰以添。",
      "姹然如九女，靚飾出重簾。",
      "珮環與巾裙，紺玉青紈縑。",
      "遠之妍西施，近或醜無鹽。",
      "變態不可窮，詩者徒呫呫。",
      "我初勇一往，役世難安恬。",
      "浪荒不走職，民瘼當誰砭。",
      "乖離今數旬，夢想欲窺覘。",
      "自期得所如，何啻釋囚鉗。",
      "念昔太白巔，下視海日暹。",
      "朅來天柱遊，屐齒尚苔黏。",
      "猶之健飲食，屢饗亦云饜。",
      "胡爲慕攀踏，已憊且不嫌。",
      "豈其仁智心，山水固所潛。",
      "男兒有所學，進退不在占。",
      "功名苟不諧，廊廟等閭閻。",
      "况乃掄椽杙，其誰辨楩柟。",
      "歸歟巖崖居，料理带與籤。",
      "得石坐兀兀，逢泉飲厭厭。",
      "取舍斷在獨，豈必詢謀僉。",
      "子語實慰我，寧殊邑中黔。",
      "玉枝將在山，當倚以葭蒹。",
      "詩力我已屈，鋒鋩子猶銛。",
      "扶傷更一戰，語汝其無謙。"
    ],
    "added_time": "2026-01-02 20:52:40"
  },
  {
    "source_file": "poet.song.142000.json",
    "title": "六月二十四日病起喜雨聞鶑與大兒議秋凉一出游山三首  其一",
    "author": "楊萬里",
    "paragraphs": [
      "末伏將催中伏休，匆匆送夏又迎秋。",
      "暑中竹色風仍雨，病裏鶑聲喜破愁。",
      "大熟十年無此作，微生一飽更何求。",
      "急須剩踏蓮花麴，藥玉新船待拍浮。"
    ],
    "added_time": "2026-01-02 20:52:45"
  },
  {
    "source_file": "poet.song.129000.json",
    "title": "地僻",
    "author": "陸游",
    "paragraphs": [
      "地僻天教養散材，流年况著鬢毛催。",
      "青山自繞孤城去，畫角常隨晚照来。",
      "几淨雙鈎摹古帖，甕香小啜試新醅。",
      "乘槎不是英纏遠，無奈先生興盡回。"
    ],
    "added_time": "2026-01-02 20:53:19"
  },
  {
    "source_file": "poet.song.176000.json",
    "title": "和宇字",
    "author": "韓淲",
    "paragraphs": [
      "人家翠微深，林空響機杼。",
      "烟收片月出，霜氣襲衡宇。",
      "追隨頼陶寫，領畧道情素。",
      "尋我澗谷中，更入春山去。"
    ],
    "added_time": "2026-01-02 20:54:00"
  },
  {
    "source_file": "poet.song.236000.json",
    "title": "山陽客中雜言四首  其三",
    "author": "俞德鄰",
    "paragraphs": [
      "衰年逢世變，人事如蟣蝨。",
      "憂端常澒洞，頭垢不暇櫛。",
      "檣烏終歲飛，况復無寧日。",
      "方春暫返櫂，浹辰卧蓬蓽。",
      "天風倏吹衣，輕易復一出。",
      "旅巢乏安枝，如意十不一。",
      "七秩能幾何，日月過箭疾。",
      "夜深不成眠，吟蟲助唧唧。"
    ],
    "added_time": "2026-01-02 20:54:13"
  },
  {
    "source_file": "poet.song.41000.json",
    "title": "和潘通甫中春即事",
    "author": "韋驤",
    "paragraphs": [
      "雜花交錯裹樓臺，二月向殘三月来。",
      "塵跡遇時随分樂，酒樽逢景等閒開。",
      "幽禽有意名相喚，飛絮無情舞自回。",
      "遊覧莫爲頻數厭，逡巡便舉送春杯。"
    ],
    "added_time": "2026-01-02 20:54:45"
  },
  {
    "source_file": "poet.song.41000.json",
    "title": "暮春對景書懷",
    "author": "韋驤",
    "paragraphs": [
      "一番新雨洗樓臺，何處紅芳不爛開。",
      "春色漸隨流水去，薫風還入弄琴来。",
      "梁巢戢戢鳴雛燕，林葉陰陰覆老梅。",
      "遇景乘時須自適，江頭每到日西迴。"
    ],
    "added_time": "2026-01-02 20:54:45"
  },
  {
    "source_file": "poet.song.17000.json",
    "title": "送子野",
    "author": "歐陽修",
    "paragraphs": [
      "四時慘舒不可調，冬夏寒暑易鬰陶。",
      "春陽著物大軟媚，獨有秋節最勁豪。",
      "金方堅剛屏炎瘴，兌氣高爽清風飚。",
      "煙霞破散灝氣豁，山河震發地脈摇。",
      "天開寶鑑露寒月，海拍積雪卷怒潮。",
      "光輝通透奪星耀，蟠潛驚奮鬭蜃蛟。",
      "高樓精爽毛髮竦，壯懷直恐衝斗杓。",
      "欲飛輕衣上拂漢，擬乘王氣戲鷺濤。",
      "念時文法密於織，覊縻束縛不自聊。",
      "豈無策議獻人主，扼持舌在口已膠。",
      "當秋且幸際軒豁，誰能兒女聽螗蜩。",
      "君方壯歲襟宇快，名聲樂與家聲高。",
      "輕舟從遊山川底，詩酒合興皆翹翹。",
      "堪嗟宋玉自悲攪，可並張翰同逍遥。",
      "功名富貴有時到，忍把壯節良辰消。"
    ],
    "added_time": "2026-01-02 20:54:48"
  },
  {
    "source_file": "poet.song.180000.json",
    "title": "陳刑書問近况  其二",
    "author": "釋居簡",
    "paragraphs": [
      "萬卉競春新，孤芳見老成。",
      "鬭高紛曉蝶，遞巧響喬鶑。",
      "山染眉津綠，湘澄眼采明。",
      "東山謝安石，深意在蒼生。"
    ],
    "added_time": "2026-01-02 20:54:52"
  },
  {
    "source_file": "poet.song.28000.json",
    "title": "端午內中帖子詞 皇帝閣 其七",
    "author": "王珪",
    "paragraphs": [
      "采絲纒糭動嘉辰，浴殿風生畫扇輪。",
      "拂曉千門放金鑰，玉階還有謝衣人。"
    ],
    "added_time": "2026-01-02 20:54:53"
  },
  {
    "source_file": "poet.song.28000.json",
    "title": "端午內中帖子詞 皇帝閣 其九",
    "author": "王珪",
    "paragraphs": [
      "御柳重重午影圓，薫風時泛舜琴絃。",
      "六宮競進長生縷，天子垂衣一萬年。"
    ],
    "added_time": "2026-01-02 20:54:53"
  },
  {
    "source_file": "poet.song.104000.json",
    "title": "和蕭山臨川亭壁間留題韵",
    "author": "王之道",
    "paragraphs": [
      "水外峰巒碧四環，雨多門徑蘚苔斑。",
      "滯留又及炊新粟，歡喜何當見舊山。",
      "招隠有詩來霅上，倦游無夢到雲間。",
      "西興十里秋潮晚，坐數扁舟带月還。"
    ],
    "added_time": "2026-01-02 20:54:57"
  },
  {
    "source_file": "poet.song.152000.json",
    "title": "送直院樓尚書同年以閣學知婺州二首  其二",
    "author": "許及之",
    "paragraphs": [
      "隆興最盛初元榜，當日曾推第一人。",
      "出世經綸知幾佛，看君意度不無神。",
      "居然勇退非驚俗，行矣追隨亦爲親。",
      "只恐苦無明月句，經行難作隠侯賓。"
    ],
    "added_time": "2026-01-02 20:55:07"
  },
  {
    "source_file": "poet.song.42000.json",
    "title": "新昌吟寄穎叔待制",
    "author": "郭祥正",
    "paragraphs": [
      "元祐丙寅冬，新昌有狂寇。",
      "名探其姓岑，厥初善巫咒。",
      "南民欣尚鬼，來者爭輻輳。",
      "經年惑羣衆，詭術遂潛構。",
      "摧城止三闞，作蜂唯撒豆。",
      "竹竿變鎗旗，鋭兵莫吾鬭。",
      "此事古未聞，造意無乃陋。",
      "蚩蚩彼何知，丁壯擁前後。",
      "長驅向城郭，塵土翳白晝。",
      "刺史亟閉戶，神理默垂祐。",
      "城頭無百兵，坐待五羊救。",
      "賊中衆所見，戢戢羅甲胄。",
      "須臾薄寒陰，凍立多僵仆。",
      "平明若鳥散，賊本未遑究。",
      "權帥計倉卒，遣將速誅蹂。",
      "貪功恣殺戮，原野民血溜。",
      "嬰兒與婦女，屠割僅遺脰。",
      "傳報及南昌，新帥若烟走。",
      "入境亟止殺，渠惡用機購。",
      "逾旬果獲探，腰斬餘悉宥。",
      "朝廷方好仁，帥畧寔能副。",
      "臺章請褒賞，詔語優以懋。",
      "撫綏聊借才，侍從爾來復。",
      "身居江湖上，名近日月右。",
      "麟兒隨飛龍，陰隲資貴富。",
      "彼美南山松，落落千丈秀。",
      "終爲廊廟器，未許連城售。",
      "吳毛持漕節，文彩爛錦繡。",
      "發爲新昌行，洪鐘待誰扣。",
      "我將磨蒼珉，爲公悉鑱鏤。"
    ],
    "added_time": "2026-01-02 20:55:16"
  },
  {
    "source_file": "poet.song.149000.json",
    "title": "以茶芽焦坑送周德友德友來索賜茶僕無之也  其一",
    "author": "張孝祥",
    "paragraphs": [
      "帝家好賜矞雲龍，祇到調元六七公。",
      "頼有家山供小草，猶堪詩老薦春風。"
    ],
    "added_time": "2026-01-02 20:55:29"
  },
  {
    "source_file": "poet.song.140000.json",
    "title": "春望二首  其二",
    "author": "楊萬里",
    "paragraphs": [
      "掠削嬌雲放嫩晴，三朝五日即清明。",
      "垂楊幸自風流殺，莫著啼烏只著鶑。"
    ],
    "added_time": "2026-01-02 20:55:57"
  },
  {
    "source_file": "poet.song.4000.json",
    "title": "苔錢八韻",
    "author": "魏野",
    "paragraphs": [
      "物外幽奇物，吟看復歎吁。",
      "豪家如可用，窮巷却應無。",
      "閑共僧贏得，卑嫌俗競呼。",
      "山疑和雨買，地似带煙租。",
      "密鎖憐庭竹，深藏恨砌蕪。",
      "貪多寧損志，嫌少不爲愚。",
      "良冶何由鑄，常流豈易圖。",
      "野人唯自愛，難把悅妻孥。"
    ],
    "added_time": "2026-01-02 20:56:09"
  },
  {
    "source_file": "poet.song.219000.json",
    "title": "蠶婦歎",
    "author": "釋文珦",
    "paragraphs": [
      "吳儂三月春盡時，蠶已三眠蠶正饑。",
      "家貧無錢買桑餧，奈何饑蠶不生絲。",
      "婦姑携籃自相語，誰知我儂心裏苦。",
      "姑年二十無嫁衣，官中催稅聲如虎。",
      "無衣衣姑猶可緩，無絹納官當破産。",
      "鄰家破産已流離，頹垣廢井行人悲。"
    ],
    "added_time": "2026-01-02 20:57:22"
  },
  {
    "source_file": "poet.song.104000.json",
    "title": "春日偶成",
    "author": "王之道",
    "paragraphs": [
      "餘生今赴邇英朝，似說夔龍許續貂。",
      "枯枿遂承新雨露，蒼鷹應識舊雲霄。",
      "廢興須信闗時命，勞逸誰能問貫條。",
      "十載山林勞夢寐，五更天仗聽簫韶。"
    ],
    "added_time": "2026-01-02 20:57:29"
  },
  {
    "source_file": "poet.song.226000.json",
    "title": "葦航",
    "author": "劉黻",
    "paragraphs": [
      "世路崎嶇即險灘，扁舟隨處著漁竿。",
      "主盟鷗鷺交全淡，管領江湖夢亦安。",
      "吟定月侵蓬戶靜，釣閒潮打石磯寒。",
      "即今航國真難事，莫作尋常一葦看。"
    ],
    "added_time": "2026-01-02 20:57:53"
  },
  {
    "source_file": "poet.song.132000.json",
    "title": "西窗獨酌",
    "author": "陸游",
    "paragraphs": [
      "却掃衡門歲月深，殘骸况復病交侵。",
      "平生所學爲何事，後世有人知此心。",
      "水落枯萍黏破塊，霜高丹葉照橫林。",
      "一樽濁酒西窗下，安得無功與共斟。"
    ],
    "added_time": "2026-01-02 20:58:15"
  },
  {
    "source_file": "poet.song.182000.json",
    "title": "再韻謝和章  其二",
    "author": "劉宰",
    "paragraphs": [
      "公詩滄海生明月，草木光輝涯不竭。",
      "僕如拙匠運斧斤，顔汗淋漓指流血。",
      "心知短綆難汲深，拱把之木無繁陰。",
      "風雅墮地幾千祀，牢落荒林鳴絡緯。",
      "眼明紙上走虬龍，古錦囊中新奏功。",
      "搜奇往往魑魅泣，窮高不礙天門重。",
      "鵬飛羊角三萬里，筆勢翩翩有如此。",
      "渠儂辟易虎負嵎，公獨從容禹行水。",
      "端由萬卷胸中在，左右尋源無不會。",
      "詩壇獨上四無人，烏兔驅車天倚蓋。",
      "曹劉沈謝不支吾，陰何間隔孫山外。",
      "池塘不夢春草青，愚生已分老田塍。",
      "縣榻空煩禮徐穉，一笑相逢俄隔歲。",
      "不辭入府異龐公，祇恐言詩非木賜。",
      "朝來好語日邊傳，大惠寧許一州專。",
      "詔書絡繹催朝天，紫薇帝庭領列仙。",
      "釣船已入酒聖手，清風一枕無何有。",
      "遮留當道擁車輪，尚能喚起隨邦人。"
    ],
    "added_time": "2026-01-02 20:58:20"
  },
  {
    "source_file": "poet.song.182000.json",
    "title": "和陳倅田婦刈麥韻因解嘲",
    "author": "劉宰",
    "paragraphs": [
      "君不見山東健婦把犂耕，子美爲賦兵車行。",
      "我嘗一讀三歎息，尚想青天聞哭聲。",
      "又不見峽女生涯在兩脚，鬢髮飄蕭不堪掠。",
      "我嘗三復負薪篇，亦是子美夔州作。",
      "山東征戰苦未平，峽女家貧無斗升。",
      "吾邦之俗異於是，賦調不苛閭里寧。",
      "八月詩人歌載績，餘暇不如同力穡。",
      "况復樵枯良易易，自昔民生在勤力。",
      "通守於民情最親，勞農不憚行侵晨。",
      "他日席前須記取，要使深宮識苦辛。"
    ],
    "added_time": "2026-01-02 20:58:20"
  },
  {
    "source_file": "poet.song.182000.json",
    "title": "運河行",
    "author": "劉宰",
    "paragraphs": [
      "運河岸，丁夫荷鍤聲繚亂。",
      "紅蓮幕府誰獻言，運河泄水由函管。",
      "函管掘開須到底，運材歸府供薪爨。",
      "庶幾一壞不可復，民田雖槁河長滿。",
      "民田爲私河則公，獻言幕府寧非忠。",
      "我聞此言爲民說，急趨上令毋中輟。",
      "小民再拜爲我言，函管由來幾百年。",
      "大者用錢且十萬，小者半此工非堅。",
      "厥初銖積費民力，厥後世世期相傳。",
      "豈但旱時須灌溉，亦憂久潦水傷田。",
      "向來久旱河流絕，放水練湖憂水洩。",
      "州家有令塞函管，函管雖存誰復决。",
      "小須雨澤又流通，函管猶存不費工。",
      "只今掘盡誰敢計，但恐民田從此廢。",
      "豐年餘水注江湖，涓滴不爲農畝利。",
      "有時驟雨浸民田，水不通流禾盡棄。",
      "况今農務正紛紜，高田須灌草須耘。",
      "盡驅丁壯折函管，更運木石歸城闉。",
      "呂城一百二十里，不知被擾凡幾人。",
      "太守仁民古無比，凝香閣下寧聞此。",
      "願傳新令到民間，函管須塞不須毀。",
      "已填函管無尾閭，大舶通行水有餘。",
      "函管不毀民歡娛，異時潴瀉無妨渠。",
      "憶昔採詩周太史，不間小夫并賤隸。",
      "試裒俚語扣黄堂，鈇鉞有誅寧敢避。"
    ],
    "added_time": "2026-01-02 20:58:20"
  },
  {
    "source_file": "poet.song.182000.json",
    "title": "憶昨行寄呈劉法曹",
    "author": "劉宰",
    "paragraphs": [
      "憶昨太守宣城陳，人物風流法從臣。",
      "太息官倉取無藝，要與邑民圖久計。",
      "總將一石計其贏，三斗八升爲定制。",
      "厥初號令如雷霆，奉行誰敢圭撮增。",
      "愚民不解深長慮，競喜當時斗斛平。",
      "新守迎來舊守去，號令雖嚴誰復顧。",
      "斛面坡陀斗面高，三斗八升作常賦。",
      "後來主簿辛君機，太學聲名盛一時。",
      "朅來意與上官合，委向倉中司出納。",
      "籌算親臨絕蔽欺，戶庭凜凜無喧雜。",
      "愚民乍喜見明官，槩量寧論加勺合。",
      "上供送使有成數，羨餘到底歸州府。",
      "明年按籍取之民，三斗八升更增五。",
      "往者不可諫，來者圖之猶未晚。",
      "只今太守龔黄比，千里癢疴如切己。",
      "公事勤勞絕燕私，私錢大半供公使。",
      "選官受秋輸，而得法曹賢。",
      "除弊幾十九，積羨踰三千。",
      "三千寧足州家用，祇恐從今還作俑。",
      "明年四斗三升之上更增科，三十六都之人將奈何。"
    ],
    "added_time": "2026-01-02 20:58:20"
  },
  {
    "source_file": "poet.song.182000.json",
    "title": "殺虎行謝宜興趙大夫惠虎皮虎腊虎睛",
    "author": "劉宰",
    "paragraphs": [
      "君不見陽羨周將軍，射殺南山白額虎，千古萬古聲流聞。",
      "又不見宜興趙大夫，南山三十有六虎，令行殺取無復餘。",
      "一虎昔何少，三十六虎今何多。",
      "虎多人不患，所患政之苛。",
      "苛政滅人門，猛虎戕人命。",
      "擇禍莫若輕，泰山之人論已定。",
      "大夫性高明，下令走風雨。",
      "所知在田里，了不見臺府。",
      "既令民免政之虎，又與民除虎之苦，四境之民歌且舞。",
      "或云殺虎太傷和，胡不令渠自渡河。",
      "我聞此言笑且呵，大夫憂民憂，豈必限吾土。",
      "不然鄰國以爲壑，信也白圭愈於禹。",
      "古陽羨，今宜興。",
      "大夫邑之主，將軍邑之民。",
      "主賓多寡事不同，千古萬古同清芬。"
    ],
    "added_time": "2026-01-02 20:58:20"
  },
  {
    "source_file": "poet.song.159000.json",
    "title": "汪達可招游臧園次韵  其一",
    "author": "樓鑰",
    "paragraphs": [
      "城下名園稱老懷，乳鶑飛燕共低徊。",
      "寒梅送臘曾先到，嫩綠留春喜再來。",
      "眼底芳時能幾許，樓頭衙鼓謾相催。",
      "主人好事不嫌客，素壁揮毫又一回。"
    ],
    "added_time": "2026-01-02 20:58:42"
  },
  {
    "source_file": "poet.song.23000.json",
    "title": "范資政移鎮杭州一百韻",
    "author": "金君卿",
    "paragraphs": [
      "聖門高弟游淵源，當時所得惟十賢。",
      "科張言行政與學，兼此四者誰能然。",
      "公含天資得具美，出文入武材謨全。",
      "軒昂盛時進以道，行高德鉅齊回騫。",
      "發爲文章動驚俗，邈與游夏爭差肩。",
      "手鑿大竅破混沌，分得清濁歸坤乾。",
      "斯文去聖日已遠，泯塞不絕猶涓涓。",
      "公恢吾儒獨振起，力引巨海吞百川。",
      "周旋六經後諸子，陟彼泰山望八埏。",
      "提携千篇去奏御，列宿環拱分經躔。",
      "章韶夏濩忽冥昧，琥璜圭璧慙雕鎸。",
      "詞雄語險氣復銳，猛將正怒揮戈鋋。",
      "羣邪衆枉困淩暴，辟易萬里窮無邊。",
      "飛名禁林號獨步，多士仰則猶權衡。",
      "惟時朝廷政不一，衆口噤暗同寒蟬。",
      "公鬰奇材未得吐，盤虹積玉胸中填。",
      "囊書萬言究大政，徑欲鍛石持補天。",
      "自從諫言抉心膽，慷慨大論君之前。",
      "采詩上誦關雎化，稽古下陳無逸篇。",
      "材高於時衆所忌，讒機巧網相包纏。",
      "如公之言遽見斥，嗟嗟吾道何其邅。",
      "上思賈生久不見，一日開悟俄詔還。",
      "歸來復踐諫諍列，正似猛矢加勁弦。",
      "遂登天閣承顧問，凡日三接親邃延。",
      "乃眷京畿作大尹，有美聞望如庭堅。",
      "公言臣節矧可奪，寧方而折何能圓。",
      "咄哉小人正用事，亦以茅茹相引牽。",
      "大凡威福自人主，其下臣子敢得專。",
      "設若園林養材木，腐枝朽枿須剝刓。",
      "方今之患猶大腫，未得良藥何能痊。",
      "大書斥言不忌諱，貫理若以珠貝穿。",
      "天子爲之徹旒纊，樂以從諫如轉鏇。",
      "退思謂言即施設，返逆衆耳遭訶訮。",
      "黄鵠孤飛下太液，勢力不勝梟與鳶。",
      "遭罹綱羅不得奮，擺翮垂翅江之壖。",
      "身雖江湖豈云樂，與國憂戚常悁悁。",
      "謂時久安慮必遠，往往達旦目不眩。",
      "俄而烽警半夜至，黠羌豕哾窺西偏。",
      "廟堂奇兵不施設，主帥肉食驕且孱。",
      "王師之行屢挫衄，邊邑騷動何喧闐。",
      "朝廷方議擇儒將，諍臣列奏飛封牋。",
      "起公于西代天討，推轂以送操中權。",
      "奉師尊行天子命，德望遠振威先零。",
      "指揮風行紀律定，士卒增氣百十年。",
      "先期長戈斷爾臂，隨以巨杵春其咽。",
      "羣兇膽落禁不發，若卵壓以泰華巔。",
      "諭以天意使安然，踧踖聞命敢不虔。",
      "西人父子相得喜，咸愈大癘就粥饘。",
      "帝曰於予薦太廟，拾得巨鼎容牲牷。",
      "遂以公歸贊大政，思納治道於平平。",
      "公言一物未云獲，惴惴若己推諸淵。",
      "觀今正得仲舒策，夫欲善治須改絃。",
      "公孫之才卒克用，救弊一變期朞年。",
      "國僑首議立謗政，習俗未久非所便。",
      "祁寒暑雨輔天令，嗟爾小人猶怨焉。",
      "甚哉仁義豈迂闊，言未及吐讒人㘋。",
      "邊氓方復思召虎，謂以王命來旬宣。",
      "公揚天休布惠澤，一切苛政咸使蠲。",
      "期民陶然釋重負，時雨驟作蘇枯薦。",
      "被甲邊士衆千旅，又煦鳬藻相依沿。",
      "狡兔竄縮飛鳥伏，良弓收勢藏諸鞬。",
      "時將勞還亟大用，上書願得東南遷。",
      "帝曰老臣重休息，方且畀汝南陽田。",
      "南陽之民悅以化，焱若暖氣來窮燕。",
      "隆冬寒嚴雪積苦，赤子乳負蒙裘氈。",
      "上方南顧孰予濟，頼公往鎮蘇民編。",
      "江東百城控越絕，齊俗輕剽窮奢妍。",
      "三民勞力事故教，揖揖蟻蚋團腥膻。",
      "望公子來日以治，坐使薄惡隨面悛。",
      "雖然一方仰其賜，安得爲惠周幅員。",
      "吾民倥侗豈有識，瞻望德業何拳拳。",
      "凄然末學門下客，憶昨捨耕趨士聯。",
      "飯蔬飲水亦云樂，勉望箕業猶桮捲。",
      "于時鄱陽被公化，樂以教育爲民先。",
      "公嗟吾儒實已落，勉勉欲以經義傳。",
      "强扶駑駘決遠到，足力不騁煩笞鞭。",
      "漸摩師教日已久，有類汙壤遭坯埏。",
      "良工遇物以規矩，方圓大小隨陶甄。",
      "鍛磨拂拭僅成器，未省所用何如旃。",
      "逢時清明輒自喜，才卵而翼思翩翾。",
      "幸歌嘉魚樂賢者，數罟不棄鱅與鰱。",
      "區區一入太常選，誰顧尺蠖猶連蜷。",
      "退思生成有本末，未能豈敢忘蹄筌。",
      "公時提師出萬里，一伏門下無由緣。",
      "皇皇寸祿及親養，乃以名字歸冬銓。",
      "度量未免習爲吏，束縛日以官事煎。",
      "方愚動與時事戾，進退坎埳誰與憐。",
      "男兒三十志未就，却顧文字羞丹鉛。",
      "營營孤飛失所託，恥與燕雀爭連翩。",
      "願奮羽翰脫榛棘，日逐鳳鳥翔飛煙。",
      "跋公之門已俯附，孑孑旆旞當風褰。",
      "十年始得拜車下，若出穢藪遊飛僊。",
      "公之聲名世軻愈，民望其賜猶蹇連。",
      "況當景盛天子聖，將議明堂張九筵。",
      "肯如大過棟已橈，方購梁木扶其顛。",
      "定須籠材器所用，鳩斂天下無棄捐。",
      "經營架構非一幹，願得身備栭與椽。",
      "公歸輔成此基構，手斡元化隨天旋。",
      "致君無爲坐以治，四氣成順豈有愆。",
      "自然民物日陶遂，返我薄俗如羲顓。"
    ],
    "added_time": "2026-01-02 20:58:42"
  },
  {
    "source_file": "poet.song.33000.json",
    "title": "採鳬茨",
    "author": "鄭獬",
    "paragraphs": [
      "朝携一筐出，暮携一筐歸。",
      "十指欲流血，且急眼前饑。",
      "官倉豈無粟，粒粒藏珠璣。",
      "一粒不出倉，倉中群鼠肥。"
    ],
    "added_time": "2026-01-02 20:58:48"
  },
  {
    "source_file": "poet.song.33000.json",
    "title": "故人梁天機家岢嵐即五臺山之南也余馳使雲中道出山後跂望不及因成拙句以寄之",
    "author": "鄭獬",
    "paragraphs": [
      "君家在山南，我行在山北。",
      "山如碧連城，千里萬重隔。",
      "我行君不知，乘冰赴異域。",
      "異域無春風，未晚日先黑。",
      "思君應在家，游衍甘眠食。",
      "復恐爲薦書，去謁天子國。",
      "寒雲在山頭，應見真消息。",
      "我欲訊寒雲，雲飛攀不得。",
      "我馬不行空，如何度山側。",
      "相望兩不知，立馬情何極。"
    ],
    "added_time": "2026-01-02 20:58:48"
  },
  {
    "source_file": "poet.song.33000.json",
    "title": "春日",
    "author": "鄭獬",
    "paragraphs": [
      "樹頭啼鳥喚眠覺，無數柳綿飛入袍。",
      "亂花繞屋水光動，碧虹漏窗春日高。",
      "乳雀趁飛玉蛺蝶，嬌鴉啄落金櫻桃。",
      "倚欄正欲破閒悶，聽得酒聲鳴小槽。"
    ],
    "added_time": "2026-01-02 20:58:48"
  },
  {
    "source_file": "poet.song.33000.json",
    "title": "二月雪",
    "author": "鄭獬",
    "paragraphs": [
      "戊戌二月二十六，忽見大雪漫空來。",
      "長老驚嘆共相語，非時有雪誠怪哉。",
      "陽爻四畫已出地，至今百蟄不聞雷。",
      "怪得氣候斗暄暖，便疑赤帝來相排。",
      "黑風倏起捲滄海，白日黯黯如煙煤。",
      "須臾大雹雜猛雨，滿地走迸瓊與瑰。",
      "陰氣蓄怒固未已，即時飛雪相傾頹。",
      "青靈何處避威侮，蒼鳳停車寒毰毸。",
      "天地萬物失光彩，草樹僵凍成枯荄。",
      "凌暴春工大酷烈，似恨百花先時開。",
      "隠公三月亦雨雪，仲尼春秋書爲災。",
      "是時魯國行謬政，天心可用人理推。",
      "我疑此雪不虛應，必有沴氣戕栽培。",
      "去年六月已大水，居人萬類生魚顋。",
      "當時夏稅不得免，至今里正排門催。",
      "農夫出田掘野薺，餓倒只向田中埋。",
      "方春鳥獸尚有禁，不許彈獵傷胚胎。",
      "而况吾民戴君后，上官不肯一挂懷。",
      "豈無愁苦動天地，所以當春陰氣乖。",
      "只消黄紙一幅詔，敕責長吏須矜哀。",
      "蠲除餘租不盡取，收提赤子蘇饑骸。",
      "沛然德澤滿天下，坐中可使春風回。"
    ],
    "added_time": "2026-01-02 20:58:48"
  },
  {
    "source_file": "poet.song.33000.json",
    "title": "通州雨夜寄孫中叔",
    "author": "鄭獬",
    "paragraphs": [
      "黑雨噴薄陰雲驅，昏林號風秋聲粗。",
      "海氣熏煮怒不泄，彭彭十月推雷車。",
      "濕衣憫默瞠無睡，起對樽酒誰爲娛。",
      "此心豈復有雙羽，一夜飛去不可拘。",
      "昔與子同入京師，借屋共寄西城廬。",
      "愛我議論有可採，携草就我誇染濡。",
      "鍊出五色補天漏，拈筆蘸墨縱橫塗。",
      "子云朋友當如是，脫然意快如獰駒。",
      "京師天子之所宅，樓殿堆疊騎天衢。",
      "瓦光流碧滑欲走，繢畫顛倒橫相舁。",
      "東風薰濃一千里，黄蜂蝴蝶飛蘧蘧。",
      "高樓張旗鬥煮酒，沉香滿榼金真珠。",
      "玉盆一飲醉不醒，落花滿衫行相扶。",
      "未幾子去遊西洛，嗟我出門獨騎馿。",
      "晚落塵埃兩袖淚，望子不見風吹裾。",
      "三月殿前試不中，青冥失計遊五湖。",
      "撫劍東南看滄海，大江正值秋風初。",
      "我疑海神怒天熱，直欲上薄東日烏。",
      "乾坤頓撼壯人意，揭竿便欲尋狂奴。",
      "九月歸來已霜蚤，肥膏紫蟹溶金酥。",
      "南窗燈火夜可喜，篋中卷冊聊鋪舒。",
      "讀倦抱膝一吐氣，契闊各在天一隅。",
      "相別於今二百日，飛雁南來無北書。",
      "遊從歡喜似舊否，洛下爲學安穩無。",
      "雖然貧窘少倚頼，空腸慎勿多悲吁。",
      "聖賢獨立以待用，提出日月還唐虞。",
      "天地當中貫一柱，孟子所謂大丈夫。",
      "躁兒跳躍不足數，插翅强欲飛蟾蜍。",
      "縱子不遇乃至死，勉之學爲荀楊徒。"
    ],
    "added_time": "2026-01-02 20:58:48"
  },
  {
    "source_file": "poet.song.38000.json",
    "title": "秋日即事",
    "author": "劉摯",
    "paragraphs": [
      "湘城風物向秋新，興入羮蓴與鱠鱗。",
      "葉舞霽紅楓映寺，蓓含霜紫菊迎人。",
      "瞻望河漢乘槎客，歌詠倉箱擊壤民。",
      "欲放幽懷到滄海，徘徊黄鵠更傷神。"
    ],
    "added_time": "2026-01-02 20:58:54"
  },
  {
    "source_file": "poet.song.4000.json",
    "title": "送趙寺簿東歸",
    "author": "魏野",
    "paragraphs": [
      "官滿猶如下第貧，軒車迎頼舊田文。",
      "九皋禽畔偏辭我，六出花中獨送君。",
      "易把當盃唯俗物，難持賮路是溪雲。",
      "孝終且覓甘棠倅，談笑還圖得再聞。"
    ],
    "added_time": "2026-01-02 20:58:54"
  },
  {
    "source_file": "poet.song.246000.json",
    "title": "寄朱仁中",
    "author": "謝翱",
    "paragraphs": [
      "聞君經亂後，居處畏山顛。",
      "家在聚如客，糧餘食带烟。",
      "戍鴉分落日，燒草共殘年。",
      "因憶先丘壠，于今是極邊。"
    ],
    "added_time": "2026-01-02 20:59:02"
  },
  {
    "source_file": "poet.song.152000.json",
    "title": "黄叔萬知縣以魯名齋求詩將赴公安併以爲餞",
    "author": "許及之",
    "paragraphs": [
      "堂堂張也竟難爲，一唯工夫魯得之。",
      "得兔故應忘百慮，亡羊正爾失多歧。",
      "千林摇落青還在，孤月當空影自隨。",
      "昔日校官今作縣，魯齋行處即吾師。"
    ],
    "added_time": "2026-01-02 20:59:14"
  },
  {
    "source_file": "poet.song.150000.json",
    "title": "時爲桂林之役前一日刑部劉公置酒相餞曾節夫預焉既而劉公用陶靖節斜川詩韻見貽亦復同賦以謝",
    "author": "張栻",
    "paragraphs": [
      "通籍念無補，先廬獲歸休。",
      "所忻三載間，暇日從公遊。",
      "城中十畝園，頗復依清流。",
      "渺渺送歸鴈，翩翩下輕鷗。",
      "駕言欲南騖，踟躕眷林丘。",
      "況且遠晤言，公唱孰與酬。",
      "祖席近佳日，呼客仍我儔。",
      "相與千載思，誰復念此不。",
      "新詩更紆餘，用以寬離憂。",
      "它年南阜約，剝啄時相求。"
    ],
    "added_time": "2026-01-02 20:59:45"
  },
  {
    "source_file": "poet.song.41000.json",
    "title": "和觀雪二十韻",
    "author": "韋驤",
    "paragraphs": [
      "紛紛隨朔吹，及物任洪纖。",
      "足以稱爲瑞，疏哉比撒鹽。",
      "朝飛收羽翼，夜象晦鉤鈐。",
      "農望先知喜，童心豈易厭。",
      "對疑銀界色，啖勝露華甜。",
      "寸隙期皆徧，微埃迥不兼。",
      "豪筵賓酒壯，遠塞虜兵殱。",
      "長坂愁羈旅，空山困隱潛。",
      "塵懷經歲撓，清興此時添。",
      "已變瓊鋪砌，還驚絮撲簾。",
      "扁舟誰念戴，采筆自追淹。",
      "野思生猶淺，詩情雅若爓。",
      "凝眸萬頃白，引袖六花尖。",
      "和寡思琴操，貲高憶酒簾。",
      "江潮雲蓋水，樓閣玉妝簷。",
      "折竹驚寒雀，衰葭擁暮鶼。",
      "冷官饒寂寞，僻邑飬安恬。",
      "坐患凶年久，行憂癘氣漸。",
      "探深評尺咫，均慶及閭閻。",
      "仰恃賢侯德，無勞太史占。"
    ],
    "added_time": "2026-01-02 21:00:02"
  },
  {
    "source_file": "poet.song.28000.json",
    "title": "端午內中帖子詞 皇后閣 其九",
    "author": "王珪",
    "paragraphs": [
      "夕然辟惡仙香度，朝結延年帝縷成。",
      "願上玉宸千萬壽，薫風常泛舜絃聲。"
    ],
    "added_time": "2026-01-02 21:00:05"
  },
  {
    "source_file": "poet.song.159000.json",
    "title": "士穎弟作真率會次韵",
    "author": "樓鑰",
    "paragraphs": [
      "何羨祖希情好隆，朱陳累世意交通。",
      "舅甥巾屨頻相接，兄弟樽罍喜更同。",
      "參坐幸容攻媿子，主盟全頼適齋翁。",
      "日來愈得清閑趣，斗酒不妨時一中。"
    ],
    "added_time": "2026-01-02 21:01:15"
  },
  {
    "source_file": "poet.song.224000.json",
    "title": "賀孫舜皋子周歲",
    "author": "姚勉",
    "paragraphs": [
      "卯君元是月中兔，藥擣長生壽根固。",
      "去年此際挹秋清，飛駕冰輪碾風露。",
      "來爲龍谷曾孫兒，生來一歲骨骼奇。",
      "廣寒宮殿出身處，僊桂須還第一枝。"
    ],
    "added_time": "2026-01-02 21:01:18"
  },
  {
    "source_file": "poet.song.224000.json",
    "title": "贈新昌王藍田三子",
    "author": "姚勉",
    "paragraphs": [
      "太原曾有三珠樹，花萼一團光彩聚。",
      "清晨肯挾三鳳來，真是王家兒可譽。",
      "乃翁哦詩松竹陰，三兒吾伊玉應金。",
      "不須累碁撚蠟作跳虎，駿響續取河汾琴。",
      "沂公不作溫飽計，他日簾前退丁謂。",
      "讀書有用須濟時，莫止覓官求富貴。"
    ],
    "added_time": "2026-01-02 21:01:18"
  },
  {
    "source_file": "poet.song.140000.json",
    "title": "舟中小雨",
    "author": "楊萬里",
    "paragraphs": [
      "漠漠輕寒粟曉膚，酴醾半落牡丹初。",
      "顛風無頼難拘管，小雨多情爲破除。",
      "半世光陰行路裏，一年春事客愁餘。",
      "浙西尚遠江西在，何日章江買白魚。"
    ],
    "added_time": "2026-01-02 21:01:33"
  },
  {
    "source_file": "poet.song.199000.json",
    "title": "又和六首  其一",
    "author": "劉克莊",
    "paragraphs": [
      "浹日甘霖徧履封，懸知蒼昊鑒丹悰。",
      "蔬腸賢牧通齋禁，菜色愚民有喜容。",
      "鬻馬余猶堪買犢，刑鵝公不更祠龍。",
      "去年恨殺茅柴薄，慙愧而今琥珀濃。"
    ],
    "added_time": "2026-01-02 21:02:05"
  },
  {
    "source_file": "poet.song.200000.json",
    "title": "蒙仲以二畫壽予生朝各題一詩 四皓圖",
    "author": "劉克莊",
    "paragraphs": [
      "人彘昔擅寵，奪嫡謀甚工。",
      "留侯莫容喙，何况短後雄。",
      "挽回龍準帝，全頼皓首翁。",
      "昔去避嬴世，今來安劉宗。",
      "呂嫗及新君，略未聞褒崇。",
      "豈非羽翼成，翩然返橘中。",
      "奈何一代史，不載四叟終。",
      "商山有遺廟，郭謂太古風。"
    ],
    "added_time": "2026-01-02 21:02:11"
  },
  {
    "source_file": "poet.song.17000.json",
    "title": "答謝景山遺古瓦硯歌",
    "author": "歐陽修",
    "paragraphs": [
      "火數四百炎靈銷，誰其代者當塗高。",
      "窮姦極酷不易取，始知文景基扃牢。",
      "坐揮長喙啄天下，豪傑競起如蝟毛。",
      "董呂傕汜相繼死，紹術權備爭咆咻。",
      "力彊者勝怯者敗，豈較才德爲功勞。",
      "然猶到手不敢取，而使螟蝗生蝮蜪。",
      "子丕當初不自耻，敢謂舜禹傳之堯。",
      "得之以此失亦此，誰知三馬食一槽。",
      "當其盛時爭意氣，叱咤雷雹生風飚。",
      "干戈戰罷數功閥，周蔑方召堯無皋。",
      "英雄致酒奉高會，巍然銅雀高岧岧。",
      "圓歌宛轉激清徵，妙舞左右回纖腰。",
      "一朝西陵看拱木，寂寞繐帳空蕭蕭。",
      "當時凄涼已可歎，而況後世悲前朝。",
      "高臺已傾漸平地，此瓦一墜埋蓬蒿。",
      "苔文半滅荒土蝕，戰血曾經野火燒。",
      "敗皮弊網各有用，誰使鎸鑱成凸凹。",
      "景山筆力若半弩，句遒語老能揮毫。",
      "嗟予奪得何所用，簿領朱墨徒紛淆。",
      "走官南北未嘗捨，緹襲三四勤緘包。",
      "有時屬思欲飛灑，意緒軋軋難抽繰。",
      "舟行屢備水神奪，往往冥晦遭風濤。",
      "質頑物久有精怪，常恐變化成靈妖。",
      "名都所至必傳玩，愛之不換魯寶刀。",
      "長歌送我怪且偉，欲報慙愧無瓊瑶。"
    ],
    "added_time": "2026-01-02 21:03:05"
  },
  {
    "source_file": "poet.song.208000.json",
    "title": "憶神童歌",
    "author": "白玉蟾",
    "paragraphs": [
      "高懷落落如可羈，芳辭葳蕤誰摘奇。",
      "我獨一覽如醉癡，恨不快覩紫芝眉。",
      "望美人兮天一涯，面不相識心相知。",
      "青牛不跨策蒺藜，金波停飲忘醇醨。",
      "句高耿耿橫虹蜺，列星北斗不敢輝。",
      "玄猿號木驥縮蹄，霜鶻攣翼鬼神悲。",
      "天籟自鳴非噓吹，肯與蛙蚓湫污泥。",
      "何當握手談玄機，蟠桃未熟香難期。",
      "金牌玉字空陸離，碧雲謾鎖騫林枝。",
      "謫籍塵寰辭玉墀，凡埃俗氣非所宜。",
      "世緣未了如沸糜，徒將姹女媒嬰兒。",
      "丹霄玉詔何時飛，青鸞久約宴瑶池。",
      "他年騎鹿相追隨，玉笥山前同採芝。"
    ],
    "added_time": "2026-01-02 21:03:06"
  },
  {
    "source_file": "poet.song.192000.json",
    "title": "次韻胡少瀹題梁王山蟠松詩",
    "author": "劉倓",
    "paragraphs": [
      "長松上捎日月宮，昂霄聳壑材甚雄。",
      "不肯甘心卧雲巘，有時見夢十八公。",
      "汗顔血指，那知大匠自有體。",
      "斬伐丁丁，朝夕聒人幽耳聾。",
      "豈如吾鄉華頂一峰八萬四千丈，下蟠夭夭矯矯奇奇怪怪之蒼松。",
      "樛枝半壓魯隠九年之大雪，雅韻曾和虞氏五絃之薰風。",
      "八千靈椿三千桃實幾番見，何況籬下黄菊江頭赤葉楓。",
      "蕭梁劫火燒不死，坐閲五季鹿走天下人亡弓。",
      "世人欲識吾家所擾真龍種，請看春雷發蟄霧滃霱雲從。",
      "礧砢蹙縮輪囷擁腫可挫不可辱，堅剛正獨盤薄偃蹇受命不受封。",
      "無用之用不器之器振古成自晚，天台道人何苦汲汲圖象寄涪翁。",
      "搜腸鏤腎狀出怪松贊，反言挺而茂者肥瘠貴得中。",
      "吁嗟九原相如不可作，飄飄詞賦誰摩穹。",
      "閬風逸民自愧才力薄，北斗以南惟有四朝之老農。"
    ],
    "added_time": "2026-01-02 21:03:42"
  },
  {
    "source_file": "poet.song.120000.json",
    "title": "郡守呂叔恭以甲戌季春七日遊中隱岩山水膏肓之興未已後兩日再拉機宜劉子思監州朱國輔經屬陳朝彥同至新洞所見愈奇真所謂倒餐甘蔗聊書五十六字",
    "author": "呂愿中",
    "paragraphs": [
      "爽塏虛明小洞天，巉巖垂乳類鋒銛。",
      "薰風習習來三面，夏雨蕭蕭欠一檐。",
      "指顧羣山勞應接，徘徊歸騎縱觀瞻。",
      "門前綠水泓澄浄，底處應須是谷簾。"
    ],
    "added_time": "2026-01-02 21:03:44"
  }
]