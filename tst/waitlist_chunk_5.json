[
  {
    "source_file": "poet.song.172000.json",
    "title": "和答趙生師白見寄  其一",
    "author": "孫應時",
    "paragraphs": [
      "休論吾昔與吾今，窗下婆娑有學林。",
      "會意書非求甚解，無絃琴豈要知音。",
      "是中截斷談天口，何處尋來立雪心。",
      "永日春風鶑百囀，幽人踵息正深深。"
    ],
    "added_time": "2026-01-01 19:42:44"
  },
  {
    "source_file": "poet.song.162000.json",
    "title": "于公參政舊居",
    "author": "蔡戡",
    "paragraphs": [
      "勇退方名大丈夫，中興人物更誰如。",
      "傳家不獨青氈在，况有南陽舊隠廬。"
    ],
    "added_time": "2026-01-01 19:44:37"
  },
  {
    "source_file": "poet.song.214000.json",
    "title": "送制機豐德馨赴堂召  其二",
    "author": "李曾伯",
    "paragraphs": [
      "奇章昔送牧之行，舊事今親見廣陵。",
      "一叟棲棲嗟孑立，諸賢衮衮慶偕升。",
      "事來推與參前著，公去吾其失右肱。",
      "我俟兵休歸决矣，斷無清夢到觚稜。"
    ],
    "added_time": "2026-01-01 19:44:46"
  },
  {
    "source_file": "poet.song.27000.json",
    "title": "晚過深甫",
    "author": "劉敞",
    "paragraphs": [
      "忽忽衡門下，幾希田舍翁。",
      "有時寄一笑，目送南飛鴻。",
      "今旦天正佳，草樹搖春容。",
      "忽驚枝上花，飄落隨西風。",
      "偶然幽興展，思樂古人同。",
      "塵埃比殊深，杖屢亦可通。",
      "誰謂車馬多，澹如初不逢。"
    ],
    "added_time": "2026-01-01 19:45:12"
  },
  {
    "source_file": "poet.song.172000.json",
    "title": "山菴感舊",
    "author": "孫應時",
    "paragraphs": [
      "短橋橫澗有精廬，儼立蒼髯六丈夫。",
      "長憶兒時弄泉石，誰令學宦走江湖。",
      "泠風試作琴三疊，涼月還須酒一壺。",
      "杖屢無忘數來往，不妨樵路小崎嶇。"
    ],
    "added_time": "2026-01-01 19:45:33"
  },
  {
    "source_file": "poet.song.250000.json",
    "title": "理宗明堂前朝獻景靈宮二首 亞獻宮架《沖安》。",
    "author": "郊廟朝會歌辭",
    "paragraphs": [
      "慶雲鬰鬰，鳴璆琅琅。",
      "澹其容與，申薦貳觴。",
      "奉承若宥，神其樂康。",
      "錫以多祉，源深流長。"
    ],
    "added_time": "2026-01-01 19:45:38"
  },
  {
    "source_file": "poet.song.126000.json",
    "title": "石龍泛海作",
    "author": "莫汲",
    "paragraphs": [
      "一帆點破碧落界，八面展盡虛無天。",
      "柂樓長嘯海波闊，今夕何夕吾其仙。"
    ],
    "added_time": "2026-01-01 19:46:42"
  },
  {
    "source_file": "poet.song.126000.json",
    "title": "舟行江上",
    "author": "方汝疆",
    "paragraphs": [
      "平林漠漠暝烟齊，竹樹蕭疏望眼迷。",
      "相喚幾聲何處雁，斷霞明處一行低。"
    ],
    "added_time": "2026-01-01 19:46:42"
  },
  {
    "source_file": "poet.song.126000.json",
    "title": "江上晚行",
    "author": "方汝疆",
    "paragraphs": [
      "疏雲薄日冷吳江，江色蘆花共渺茫。",
      "四五點山烟靄淡，兩三枝槳水雲長。",
      "遊鱼避網驚微浪，幽鷺窺汀下夕陽。",
      "興罷歸來更回首，滿身明月踏溪霜。"
    ],
    "added_time": "2026-01-01 19:46:42"
  },
  {
    "source_file": "poet.song.126000.json",
    "title": "江上晚望",
    "author": "方汝疆",
    "paragraphs": [
      "柳邊茅舍倚漁磯，沙上輕禽貼水飛。",
      "千頃夕陽秋練浄，誰家一葉晚來歸。"
    ],
    "added_time": "2026-01-01 19:46:42"
  },
  {
    "source_file": "poet.song.126000.json",
    "title": "題萬壑風煙亭百韻",
    "author": "彭郁",
    "paragraphs": [
      "風在不周山空闕，底事問煙訪兩浙。",
      "煙生廬阜香爐峰，孰使隨風至吳越。",
      "風乎與煙相得外，還有風雷并雨雪。",
      "煙兮與風相好餘，仍有煙波及霞月。",
      "誰知此處一萬壑，祇樂風煙餘不說。",
      "括蒼攙天三百里，熊熊魂魂迷嵽嵲。",
      "蓋竹騰空一千丈，洩洩熒熒蜚崒嵂。",
      "洪濛霧氣蕩歸鴻，滉澒嵐芬惑回鷢。",
      "前岑不陣有旌旆，後岫無人何幕帟。",
      "𩅿霏冷逼盧橘秋，薄浥輕縑礲硉矹。",
      "䬌𪋖遥觸楊梅寒，細擗新綿摩崒屼。",
      "望海尖頭培塿細，盤匜瓊瑒高拋𥻦。",
      "帢幘巾邊花草蔫，彝博栴檀飄馥苾。",
      "劉晨長嘯出天台，填填浩氣陵寒䨚。",
      "王母馳車返玄圃，繽繽羽旆揮斜日。",
      "雙巖瑞巖插雲漢，寒䬝冷𩅀紛膠葛。",
      "大固小固竝闤闠，碧瓦青炊浮𩘹𩘐。",
      "黄巖洞裏石老人，曬袚兵編資飄䫻。",
      "白鶴山頭丁令威，清音嘹唳渾䫹䫾。",
      "玉帝盤桓石鼻宮，鬰葱佳氣浮山梲。",
      "天王宿留墉外岫，羽儀仙隊輝天閲。",
      "長河匹練耀白帝，鉅浸杯醪飲紅蜺。",
      "永慶憑陵睥睨寒，蒼狗白衣勞目刮。",
      "護郭崢嶸星斗爛，霧髻雲鬟誰指結。",
      "䨏濛遠巘失高低，雲渡石湖驚沒滅。",
      "徑山氣接日山寒，翠谷香浮銀谷馞。",
      "東門峧峻露觚稜，天竺黄高彌突兀。",
      "玉女蛾眉𩄡洗鬢，木天石佛雺封鐍。",
      "千家嶼逼水雲廊，木屐山陵閶闔臬。",
      "般若臺高迷遠近，溫涼座上清飄撤。",
      "吹開越嶂萬機錦，颭落吳江千樹纈。",
      "九層臺外遞韶音，萬年枝上光摇樾。",
      "或踰遠漢寵岴嶠，或跨長空冒岓屹。",
      "或邀濃霧迨晨晡，或尼清氛當日昳。",
      "或隨小雨晻青冥，或佐狂𩆧黯遥嶭。",
      "或昏溪洞晚方散，或蔽雲筌朝便別。",
      "或過千山凝古樹，或經四野留寒柮。",
      "或棲江上寒竹梢，或泊野外荒蕪末。",
      "或伴游絲春晝飄，或似涼薰夏朝䞘。",
      "或時避舍秋空雨，或間回車冬日霵。",
      "或穿楊柳絲綫亂，或度浮圖鈴索掣。",
      "或搴空裏青紙鳶，或蕩郊中黑風鳦。",
      "或經花徑殘紅隕，或入松林濃淀杌。",
      "或歷江河諸艦舫，激揚帆縵摇竿橛。",
      "或到遐邇諸精舍，增光金碧韻銅鐵。",
      "或似漢祖憩芒碭，漫空霧靄凌雲闕。",
      "或如唐帝幸驪山，燦爛旂常雜青赤。",
      "或似地仙列禦寇，携笻御氣乘颯䬂。",
      "或如雷部謝仙火，亙天電燄揮霹靂。",
      "或似游月訪姮娥，仙樂八方吹遠闊。",
      "或如焚野覓功臣，燼氣四隅光倏忽。",
      "或似洞庭百丈檣，自西自東隨意屑。",
      "或如岢嵐三尺地，不燧不鑽常燄突。",
      "或似魯國焚咸丘，助張狂吹勢難捽。",
      "或如公瑾戰赤壁，虎嘯波狂那得熄。",
      "或似牧兒爇秦陵，猛火照天三月熱。",
      "嗟余真有山水癖，每遇亭臺須訪謁。",
      "丹丘僅過元宵火，便問登臨求快適。",
      "節愛堂寬稱起居，揖爽亭涼清奧突。",
      "玉霄欄畔憶仙游，望海亭邊思水活。",
      "簷前放目四極遠，波泛玉虹流莫歇。",
      "芡蓮香吹滿堂閣，廣軒梅峽紀碑碣。",
      "知樂流杯亦屢遊，翠屏舒嘯時排闥。",
      "暨被城南韋與杜，亭臺軒檻俱窮歷。",
      "或誇小景怡情性，或詫巧營煥朱碧。",
      "或因沮洳穿池沼，或取篸簪排一列。",
      "或取燕閒扁美名，或思德政存前跡。",
      "橐籥鞴寬風浩渺，天地爐紅煙蓊鬰。",
      "未委眼前諸勝賞，風煙比較誰優劣。",
      "奇哉倅廨後山亭，地不百容天路越。",
      "壑多聊以十千數，幾許風煙難盡揭。",
      "鑿沌不知今幾年，賢哲治中凡幾物。",
      "怪底勝藏俱不知，知亦詎能營雅篳。",
      "趙君眼力高夐古，纔得基階榛即掘。",
      "巖扃萬壑歸指顧，飈靄彌空攢屏攝。",
      "赤城千里諸勝游，從此斯亭爲巨擘。",
      "謝守城頭顔目汙，輞川降旐應高沒。",
      "余將會稽問夏禹，封嵎何得專車骨。",
      "玉帛幾時來萬邦，侯甸云何分五百。",
      "亦將東洋問大士，象教何時啟禪律。",
      "雙塔已多諸佛機，雁蕩又何有僧客。",
      "亦將甬東問句踐，當日如何興霸烈。",
      "還君會雪臣妾羞，千載英雄光史筆。",
      "且生且教俱十年，孰云外物人難必。",
      "亦將海上問羲和，日昇晹谷隅夷宅。",
      "月何與日時相望，日何與月時合璧。",
      "夤賓平秩順時四，璿璣玉衡齊政七。",
      "四隅蒼生感丕冒，惟天惟有堯能敵。",
      "婺女柯山日月長，白黑圍棋窮理窟。",
      "潮頭隠約子胥魂，夫差可見無心術。",
      "王喬跨鶴水中島，丹砂九轉成靈粒。",
      "楊妃隠迹海上山，方士時聞登閫閾。",
      "對景思人人不見，風煙却羨常陞陟。",
      "枝上吸風蟬不饑，空裏食煙鼯費力。",
      "細思眼界兩幺麽，俯仰屈伸誠有得。",
      "蓬萊閣爲亭作兄，柏梁臺爲亭作伯。",
      "騷人憑欄無一事，滌硯濡毫恣思索。",
      "酒客登階無所爲，挈榼携壺忙遜揖。",
      "水仙海若儻俱來，任自亭前說玄極。",
      "惟予椎魯無寸長，祇聽謦欬東君側。"
    ],
    "added_time": "2026-01-01 19:46:42"
  },
  {
    "source_file": "poet.song.45000.json",
    "title": "食甘",
    "author": "蘇軾",
    "paragraphs": [
      "一雙羅帕未分珍，林下先嘗愧逐臣。",
      "露葉霜枝剪寒碧，金盤玉指破芳辛。",
      "清泉蔌蔌先流齒，香霧霏霏欲噀人。",
      "坐客殷勤爲收子，千奴一掬奈吾貧。"
    ],
    "added_time": "2026-01-01 19:48:17"
  },
  {
    "source_file": "poet.song.45000.json",
    "title": "大寒步至東坡贈巢三",
    "author": "蘇軾",
    "paragraphs": [
      "春雨如暗塵，春風吹倒人。",
      "東坡數間屋，巢子誰與鄰。",
      "空牀斂敗絮，破竈鬰生薪。",
      "相對不言寒，哀哉知我貧。",
      "我有一瓢酒，獨飲良不仁。",
      "未能頳我頰，聊復濡子唇。",
      "故人千鍾祿，馭吏醉吐茵。",
      "那知我與子，坐作寒螿呻。",
      "努力莫怨天，我爾皆天民。",
      "行看花柳動，共享無邊春。"
    ],
    "added_time": "2026-01-01 19:48:17"
  },
  {
    "source_file": "poet.song.45000.json",
    "title": "元修菜",
    "author": "蘇軾",
    "paragraphs": [
      "彼美君家菜，鋪田綠茸茸。",
      "豆莢圓且小，槐芽細而豐。",
      "種之秋雨餘，擢秀繁霜中。",
      "欲花而未萼，一一如青蟲。",
      "是時青裙女，採擷何匆匆。",
      "烝之復湘之，香色蔚其饛。",
      "點酒下鹽豉，縷橙芼薑葱。",
      "那知雞與豚，但恐放箸空。",
      "春盡苗葉老，耕翻烟雨叢。",
      "潤隨甘澤化，暖作青泥融。",
      "始終不我負，力與糞壤同。",
      "我老忘家舍，楚音變兒童。",
      "此物獨嫵媚，終年繫余胸。",
      "君歸致其子，囊盛勿函封。",
      "張騫移苜蓿，適用如葵菘。",
      "馬援載薏苡，羅生等蒿蓬。",
      "懸知東坡下，塉鹵化千鍾。",
      "長使齊安民，指此說兩翁。"
    ],
    "added_time": "2026-01-01 19:48:17"
  },
  {
    "source_file": "poet.song.45000.json",
    "title": "日日出東門",
    "author": "蘇軾",
    "paragraphs": [
      "日日出東門，步尋東城游。",
      "城門抱關卒，笑我此何求。",
      "我亦無所求，駕言寫我憂。",
      "意適忽忘返，路窮乃歸休。",
      "懸知百歲後，父老說故侯。",
      "古來賢達人，此路誰不由。",
      "百年寓華屋，千載歸山丘。",
      "何事羊公子，不肯過西州。"
    ],
    "added_time": "2026-01-01 19:48:17"
  },
  {
    "source_file": "poet.song.45000.json",
    "title": "寄周安孺茶",
    "author": "蘇軾",
    "paragraphs": [
      "大哉天宇內，植物知幾族。",
      "靈品獨標奇，迥超凡草木。",
      "名從姬旦始，漸播桐君錄。",
      "賦咏誰最先，厥傳惟杜育。",
      "唐人未知好，論著始於陸。",
      "常李亦清流，當年慕高躅。",
      "遂使天下士，嗜此偶於俗。",
      "豈但中土珍，兼之異邦鬻。",
      "鹿門有佳士，博覽無不矚。",
      "邂逅天隨翁，篇章互賡續。",
      "開園頤山下，屏跡松江曲。",
      "有興即揮毫，粲然存簡牘。",
      "伊予素寡愛，嗜好本不篤。",
      "粵自少年時，低徊客京轂。",
      "雖非曳裾者，庇蔭或華屋。",
      "頗見紈綺中，齒牙厭粱肉。",
      "小龍得屢試，糞土視珠玉。",
      "團鳳與葵花，碔砆雜魚目。",
      "貴人自矜惜，捧玩且緘櫝。",
      "未數日注卑，定知雙井辱。",
      "於茲事研討，至味識五六。",
      "自爾入江湖，尋僧訪幽獨。",
      "高人固多暇，探究亦頗熟。",
      "聞道早春時，携籯赴初旭。",
      "驚雷未破蕾，采采不盈掬。",
      "旋洗玉泉蒸，芳馨豈停宿。",
      "須臾布輕縷，火候謹盈縮。",
      "不憚頃間勞，經時廢藏蓄。",
      "髹筒浄無染，箬籠勻且複。",
      "苦畏梅潤侵，暖須人氣燠。",
      "有如剛耿性，不受纖芥觸。",
      "又若廉夫心，難將微穢瀆。",
      "晴天敞虛府，石碾破輕綠。",
      "永日遇閑賓，乳泉發新馥。",
      "香濃奪蘭露，色嫩欺秋菊。",
      "閩俗競傳誇，豐腴面如粥。",
      "自云葉家白，頗勝中山醁。",
      "好是一杯深，午窗春睡足。",
      "清風擊兩腋，去欲凌鴻鵠。",
      "嗟我樂何深，水經亦屢讀。",
      "陸子咤中泠，次乃康王谷。",
      "蟆培頃曾嘗，瓶罌走僮僕。",
      "如今老且嬾，細事百不欲。",
      "美惡兩俱忘，誰能强追逐。",
      "薑鹽拌白土，稍稍從吾蜀。",
      "尚欲外形骸，安能徇口腹。",
      "由來薄滋味，日飯止脫粟。",
      "外慕既已矣，胡爲此羈束。",
      "昨日散幽步，偶上天峰麓。",
      "山圃正春風，蒙茸萬旂簇。",
      "呼兒爲招客，采製聊亦復。",
      "地僻誰我從，包藏置厨簏。",
      "何嘗較優劣，但喜破睡速。",
      "况此夏日長，人間正炎毒。",
      "幽人無一事，午飯飽蔬菽。",
      "困卧北窗風，風微動窗竹。",
      "乳甌十分滿，人世真局促。",
      "意爽飄欲仙，頭輕快如沐。",
      "昔人固多癖，我癖良可贖。",
      "爲問劉伯倫，胡然枕糟麴。"
    ],
    "added_time": "2026-01-01 19:48:17"
  },
  {
    "source_file": "poet.song.27000.json",
    "title": "晚過西湖",
    "author": "劉敞",
    "paragraphs": [
      "日暮無與適，緩带此逍遙。",
      "湖光悅我心，步上西城橋。",
      "遠烟被林莽，樓閣隱岧嶤。",
      "歸鳥先後飛，夕風正飄飄。",
      "悵然念遠渚，興盡復行謡。"
    ],
    "added_time": "2026-01-01 19:48:25"
  },
  {
    "source_file": "poet.song.172000.json",
    "title": "余生日具杯酒爲母壽思壬子歲在荆州癸丑歲在成都諸公爲余作盛集而余意不適也",
    "author": "孫應時",
    "paragraphs": [
      "兩年荆益度茲晨，羅綺傳觴苦勸人。",
      "多謝諸公憐遠客，豈如一笑奉吾親。",
      "蓴鱸此日無餘恨，菽水從前得諱貧。",
      "快倒村醪供壽斚，也分湯餠及比鄰。"
    ],
    "added_time": "2026-01-01 19:48:38"
  },
  {
    "source_file": "poet.song.37000.json",
    "title": "答李昂長官富貴貧賤終篇之貺",
    "author": "徐積",
    "paragraphs": [
      "前日正憑几，長鬚叩我門。",
      "手置一筒詩，義高辭且溫。",
      "三讀至終篇，尤愛子所存。",
      "我有不言意，子已自得之。",
      "余將缺不報，嘉意忽如遺。",
      "吾聞諸物理，動靜固其性。",
      "靜有不如動，動有不如靜。",
      "所病入於邪，大率要歸正。",
      "窮通存乎時，死生存乎命。",
      "與其以邪通，孰如以正窮。",
      "漢之主父偃，其卒敗以凶。",
      "不義而有生，不如死於夭。",
      "所以君子徒，而惡蹠壽考。",
      "謂富不如貧，謂貴不如賤。",
      "其說豈徒爾，亦各有所見。",
      "貧賤與富貴，亦不必去取。",
      "始也以道得，卒也以道處。",
      "豈特區區身，時乎非小補。",
      "萬世頼其法，天下受其祜。",
      "所以古君子，得之亦不拒。",
      "處之不以道，君子所不與。",
      "景公馬千駟，孔子賢夷齊。",
      "曾孟藐晉楚，原顔甘凍饑。",
      "我愛張車騎，我愛郭汾陽。",
      "大業中興漢，餘基再造唐。",
      "天資既忠厚，以義能自將。",
      "德盛不敢肆，功大不敢當。",
      "匿迹遠權勢，以身繫存亡。",
      "以寬不以刻，以遜不以强。",
      "茲可謂之賢，雖盛其何傷。",
      "博陸豈不偉，區區蔽孽顯。",
      "當時雖已幸，其後卒不免。",
      "至於充謐輩，何足汙齒牙。",
      "機雲死好進，樂晏死佞邪。",
      "下近隋唐閒，其輩尤可嗟。",
      "甚者弊天下，非惟凶而家。",
      "所以富與貴，有時而可惡。",
      "淫夫所不從，奔女所不娶。",
      "色美而行非，嫫母勝西施。",
      "所以漢烈女，深恨蔡文姬。",
      "文姬文姬其奈何，如姬之輩可悲歌。",
      "我欲採藥山之阿，亦欲把釣披漁蓑。",
      "茫茫人閒歧路多，不如海水通天河。"
    ],
    "added_time": "2026-01-01 19:48:59"
  },
  {
    "source_file": "poet.song.100000.json",
    "title": "中秋不見月",
    "author": "陳與義",
    "paragraphs": [
      "去年中秋端正月，照我霑襟萬條血。",
      "姮娥留笑待今年，凈洗金觥對銀闕。",
      "高唐妬婦心不閑，招得封姨同作難。",
      "豈惟恨滿月宮裏，腸斷西山吳綵鸞。",
      "却疑周生懷月去，待到三更黑如故。",
      "人間今乏趙知微，無復清遊繼天柱。",
      "南枝烏鵲不敢譁，倚杖三嘆風枝斜。",
      "明年强健更相約，會見林間金背蟆。"
    ],
    "added_time": "2026-01-01 19:49:10"
  },
  {
    "source_file": "poet.song.204000.json",
    "title": "寄趙東野時以帥檄撫定贛叛  其二",
    "author": "姚鏞",
    "paragraphs": [
      "清晨閑上鬰孤臺，鼓咽譙樓角更哀。",
      "病葉滿山難獨掃，狂花一樹爲誰開。",
      "泉枯石井獅空吼，雨暗荒池鳳不來。",
      "欲向江東問仙老，海風吹浪駕舟回。"
    ],
    "added_time": "2026-01-01 19:49:14"
  },
  {
    "source_file": "poet.song.110000.json",
    "title": "雜詩二十七首  其六",
    "author": "曹勛",
    "paragraphs": [
      "景陽未下水雲鄉，梅影摇寒月一窗。",
      "欹枕夢能歸故隠，滿帆煙雨渡濤江。"
    ],
    "added_time": "2026-01-01 19:50:27"
  },
  {
    "source_file": "poet.song.18000.json",
    "title": "過濠梁別王原叔",
    "author": "蘇舜欽",
    "paragraphs": [
      "交道今莫言，難以古義責。",
      "錙銖較利害，便有太行隔。",
      "余生性闊疎，逢人出胸膈。",
      "一旦觸駭機，四向盡戈戟。",
      "平生交遊面，化爲虎狼額。",
      "謗氣慘不開，中者若病疫。",
      "遂令老成人，坐是亦見斥。",
      "既出芸香署，又下金華席。",
      "摧辱實難任，官名亦非惜。",
      "罪始職于予，時情未當隙。",
      "今來濠水涯，日夜自羞惕。",
      "高風激頹波，相遇過疇昔。",
      "白璧露肺肝，晴雲見顔色。",
      "乃知天壤間，自有道義伯。",
      "明日又告行，吁嗟四海窄。"
    ],
    "added_time": "2026-01-01 19:51:00"
  },
  {
    "source_file": "poet.song.18000.json",
    "title": "和子履雍家園",
    "author": "蘇舜欽",
    "paragraphs": [
      "長橋南走羣山間，中有雍子之名園。",
      "蒼雲蔽天竹色浄，暖香撲地花氣緐。",
      "飛泉來從遠嶺背，林下曲折寒波翻。",
      "珍禽不可見毛質，數聲清絕如哀禪。",
      "我來踞石弄琴瑟，唯恐日暮登歸軒。",
      "塵紛剝落耳目異，只疑夢入仙家村。",
      "君之襟尚我同好，作詩閎放莫可攀。",
      "高篇絕景兩不及，久之想像空冥冥。"
    ],
    "added_time": "2026-01-01 19:51:00"
  },
  {
    "source_file": "poet.song.18000.json",
    "title": "尹子漸哀辭",
    "author": "蘇舜欽",
    "paragraphs": [
      "漂流江湖外，負罪氣慘悽。",
      "況聞故人死，驚呼不成啼。",
      "當案舍匕箸，緬懷大河西。",
      "箴言尚在耳，鏗若環珮隨。",
      "志氣凜已失，神魂飄何之。",
      "昔云死者樂，復以生爲悲。",
      "予知達士懷，將以二物齊。",
      "今也果何如，無乃往意迷。",
      "荆棘飽雨露，叢蘭委污泥。",
      "紫鸞忽腸絕，永年賊狐狸。",
      "天理漭難問，我意多乖暌。",
      "哀吟蒼山闊，注目白日低。",
      "不得慟寢門，雪涕江上隄。"
    ],
    "added_time": "2026-01-01 19:51:00"
  },
  {
    "source_file": "poet.song.18000.json",
    "title": "天平山",
    "author": "蘇舜欽",
    "paragraphs": [
      "吳會括眾山，戢戢不可數。",
      "其間號天平，突兀爲之主。",
      "傑然鎮西南，羣嶺爭拱輔。",
      "吾知造物意，必以屏大府。",
      "清溪至其下，仰視勢飛舞。",
      "偉石如長人，堅立欲言語。",
      "捫蘿緣險磴，爛漫松竹古。",
      "中腰有危亭，前對紺壁舉。",
      "石竇落玉泉，泠泠四時雨。",
      "源生白雲間，顔色若粉乳。",
      "旱年或播灑，潤可足九土。",
      "奈何但泓澄，未爲應龍取。",
      "予方棄塵中，巖壑素自許。",
      "盤桓擇雄勝，至此快心膂。",
      "庶得耳目清，終甘死于虎。"
    ],
    "added_time": "2026-01-01 19:51:00"
  },
  {
    "source_file": "poet.song.18000.json",
    "title": "奉酬公素學士見招之作",
    "author": "蘇舜欽",
    "paragraphs": [
      "人生交分恥苟合，貴以道義久可要。",
      "薄俗盈虛逐勢利，清風緜邈日已凋。",
      "長吟宇宙獨引領，浩浩萬古與我遥。",
      "安得此身有兩翅，颯然遠舉隨風飆。",
      "近逢公素我同好，厭憤偷俗常鬰陶。",
      "君方調官鎮京口，我以重罪廢本朝。",
      "身雖俱在大江外，不得會合煩相邀。",
      "秋風八月天地肅，千里明迴草木焦。",
      "夕霜慘烈氣節勁，激起壯思沖斗杓。",
      "豈如兒女但悲感，唧唧吟歎隨螳蜩。",
      "擬攀飛雲抱明月，欲踏海門觀怒濤。",
      "念君治所近不遠，江山蟠闢氣象豪。",
      "樓頭陰明變霞霧，檻下日夕鬭蜃蛟。",
      "便將一往刷滯悶，去興草茁不可薅。",
      "呼兒襥衣辦舟楫，一日百里豈憚勞。",
      "君方酒酣亦思我，奔墨紙上爲長謠。",
      "上言風物麗復壯，下述宴集樂且遨。",
      "意我羈愁正無賴，欲以此事相誇招。",
      "此篇筆絕墨未滲，我舟適到范老橋。",
      "古人千里有神會，以茲可信非相遼。",
      "倜然不以窮見棄，曠然不以位自驕。",
      "開緘朗詠毛髮竦，通夕噤痒睫不交。",
      "病膜誰將寶篦刮，痒背恰得仙人抓。",
      "長川奔渾走一氣，巨鎮截嶭上赤霄。",
      "又如陰雲載雷電，光怪迸漏不可包。",
      "驚呼歎伏已不暇，焉敢有意急其高。",
      "却疑欺我老困頓，故作大句來相鏖。",
      "近罹罪辱舌雖在，每避嫌謗口已膠。",
      "更遭掀攪豈不畏，欲取筆硯俱焚燒。",
      "既承嘉命敢無報，將吐復茹移昏朝。",
      "留連日日奉杯宴，殊無閒隙吟風騷。",
      "看君岸幘卷大白，有似巨浸吸百潮。",
      "賓從傾頹尚未厭，直恐潰爛腸與脬。",
      "神迷耳熱眼生纈，嚼盡寶墨狂酲消。",
      "歡流樂極古所戒，不免厭旦潛遁逃。",
      "還家數日却愁寂，夢中猶奉笑與嘲。",
      "强爲短篇答高誼，鄙事軋軋空自撓。",
      "覽之捧腹定絕倒，幸爲投棄無傳抄。",
      "相思復擬往相會，予今豈復如繫匏。",
      "行看雪夜景清絕，更乘逸興飛輕舠。"
    ],
    "added_time": "2026-01-01 19:51:00"
  },
  {
    "source_file": "poet.song.249000.json",
    "title": "送趙仲明還山東",
    "author": "陳深",
    "paragraphs": [
      "東吳隠散曹，解印脫煩勞。",
      "案上留丹訣，罇中有白醪。",
      "北風淮水疾，落日太行高。",
      "遥睇雲飛處，歸心正鬰陶。"
    ],
    "added_time": "2026-01-01 19:51:13"
  },
  {
    "source_file": "poet.song.126000.json",
    "title": "游老君洞",
    "author": "張說",
    "paragraphs": [
      "枕漱鑱鍼泉石肓，登臨又刮山川目。",
      "太清飛出離宮景，平地分爲散仙福。",
      "知津有頼大夫松，避道尤勤居士木。",
      "層巒破曉霞散綺，斷岸涵空霧披縠。",
      "界遠都歸粟粒藏，脈近寧勞杖頭縮。",
      "不愁風引輕舟却，更喜村通小徑曲。",
      "妙含道德五千餘，迥出洞天三十六。",
      "青牛稅駕從嬾卧，寶猊回拱長蹲伏。",
      "猶餘砥室燦金星，安用柔宗扶玉局。",
      "巖前日月自朝夕，物外乾坤豈寒燠。",
      "蛇靈必化第須時，豹隠唯鄰聊協卜。",
      "共知容與樂無限，誰想緒餘善非獨。",
      "兩柱擎天壽八荒，一水爲霖登百穀。",
      "深嗟晚到償疇昔，爭忍疎游逾信宿。",
      "癡兒浪作謝鯤圖，坐進因明天下谷。"
    ],
    "added_time": "2026-01-01 19:51:31"
  },
  {
    "source_file": "poet.song.204000.json",
    "title": "題孤峰房",
    "author": "姚鏞",
    "paragraphs": [
      "雲木陰森天氣清，杜鵑啼了又啼鶑。",
      "幽人午枕不成夢，憶得故山春樹生。"
    ],
    "added_time": "2026-01-01 19:52:33"
  },
  {
    "source_file": "poet.song.186000.json",
    "title": "春日雜興二首  其二",
    "author": "高翥",
    "paragraphs": [
      "春歸門巷靜深深，老去無情不彊吟。",
      "風絮入簾晴晝永，自燒香餠試花沈。"
    ],
    "added_time": "2026-01-01 19:52:37"
  },
  {
    "source_file": "poet.song.172000.json",
    "title": "和答黄時舉貢士獻黄草布",
    "author": "孫應時",
    "paragraphs": [
      "九陌塵中一笑看，肯隨風月到遥山。",
      "應知枕石先秋冷，何羨槃氷及夏頒。",
      "古意紵衣仍縞带，襟期華髮更蒼顔。",
      "多君志力猶强健，不道人生行路難。"
    ],
    "added_time": "2026-01-01 19:53:12"
  },
  {
    "source_file": "poet.song.232000.json",
    "title": "七十翁五言十首  其二",
    "author": "方回",
    "paragraphs": [
      "愁與憂全異，歡於樂尚遥。",
      "百年元易度，一日却難消。",
      "玉叵圭中必，桐猶爨下焦。",
      "襟懷殊鬰鬰，縱目却飄飄。"
    ],
    "added_time": "2026-01-01 19:53:13"
  },
  {
    "source_file": "poet.song.45000.json",
    "title": "孔毅父妻挽詞",
    "author": "蘇軾",
    "paragraphs": [
      "結褵記初歡，同穴期晚歲。",
      "擇夫得溫嶠，生子勝王濟。",
      "高風相賓友，古義仍兄弟。",
      "從君吏隠中，窮達初不計。",
      "云何抱沉疾，俯仰便一世。",
      "幽陰淒房櫳，芳澤在巾袂。",
      "百年縱得滿，此路行亦逝。",
      "那將有限身，長瀉無益涕。",
      "君文照今古，不比山石脆。",
      "當觀千字誄，寧用百金瘞。"
    ],
    "added_time": "2026-01-01 19:53:31"
  },
  {
    "source_file": "poet.song.45000.json",
    "title": "聞子由爲郡僚所捃恐當去官",
    "author": "蘇軾",
    "paragraphs": [
      "少學不爲身，宿志固有在。",
      "雖然敢自必，用舍置度外。",
      "天初若相我，發跡造宏大。",
      "豈敢負所付，捐軀欲投會。",
      "寧知事大謬，舉步得狼狽。",
      "我已無可言，墮甑難追悔。",
      "子雖僅自免，雞肋安足頼。",
      "低回畏罪罟，黽勉敢言退。",
      "若人疑或使，爲子得微罪。",
      "時哉歸去來，共抱東坡耒。"
    ],
    "added_time": "2026-01-01 19:53:31"
  },
  {
    "source_file": "poet.song.18000.json",
    "title": "遣悶",
    "author": "蘇舜欽",
    "paragraphs": [
      "隆冬雪跨月，度日關門廬。",
      "乘昏氣慘烈，悲風吹江湖。",
      "白鵠翅翼傷，塌然困泥塗。",
      "不入鶬鶊羣，哀鳴憶雲衢。",
      "夕饑乏粒食，浩蕩天地俱。",
      "何時闢重陰，得見白日舒。"
    ],
    "added_time": "2026-01-01 19:53:46"
  },
  {
    "source_file": "poet.song.18000.json",
    "title": "郡侯訪予于滄浪亭因而高會翌日以一章謝之",
    "author": "蘇舜欽",
    "paragraphs": [
      "荒亭俗少遊，遷客心自愛。",
      "繞亭植梧竹，私心亦有待。",
      "昨朝十騎來，䟃𧽼擁林外。",
      "水禽駭笳鼓，野老瞻車蓋。",
      "公餘喜靜境，賓至因高會。",
      "跋石已行厨，臨流聊褫带。",
      "優游鄙情通，放曠未禮殺。",
      "酒醇引易釂，肉美舉必嘬。",
      "千蹠恣食雞，二螯時把蟹。",
      "開顔閒善謔，傾耳得嘉話。",
      "暮夜歡未厭，裴回意將再。",
      "跋已見懵騰，跨鞍極倒載。",
      "明日尚狂酲，嘉貺不遑拜。"
    ],
    "added_time": "2026-01-01 19:53:46"
  },
  {
    "source_file": "poet.song.154000.json",
    "title": "和陳倅寄南坡牡丹詩  其二",
    "author": "虞儔",
    "paragraphs": [
      "問人執戟明光宮，何似醉鄉時一中。",
      "春來百物不入眼，頼有姚黄并魏紅。"
    ],
    "added_time": "2026-01-01 19:54:08"
  },
  {
    "source_file": "poet.song.154000.json",
    "title": "剪牡丹有感二絕  其二",
    "author": "虞儔",
    "paragraphs": [
      "剪却牡丹春事休，鶑應惆悵蝶應羞。",
      "綠陰滿地無人見，倚遍欄干獨自愁。"
    ],
    "added_time": "2026-01-01 19:54:08"
  },
  {
    "source_file": "poet.song.144000.json",
    "title": "南嶽高台長老道光嘗爲靈源清侍者邂逅一見頗能談其行戒走筆爲賦兩絕贈之  其一",
    "author": "史堯弼",
    "paragraphs": [
      "長記涪翁舊有言，太平清老世無賢。",
      "而今一見高台面，遺烈真能頼得傳。"
    ],
    "added_time": "2026-01-01 19:54:13"
  },
  {
    "source_file": "poet.song.27000.json",
    "title": "章華臺",
    "author": "劉敞",
    "paragraphs": [
      "楚子志方盛，築臺臨章華。",
      "度高累百尋，計産逾萬家。",
      "參差蔽日月，煥爛生烟霞。",
      "侍酒皆列侯，佐歡盡名娃。",
      "嬉遊未云樂，荆棘紛已芽。",
      "奈何竭民力，用此爲盗誇。",
      "蔓草匿頽基，長風卷飛沙。",
      "廢興若糾纒，故老猶咨嗟。"
    ],
    "added_time": "2026-01-01 19:55:33"
  },
  {
    "source_file": "poet.song.232000.json",
    "title": "寄題呂常山平章錦繡香中",
    "author": "方回",
    "paragraphs": [
      "修善過如修亭館，種德高於種花木。",
      "四時芳菲人不知，蜂猶有鼻蝶有目。",
      "公心一寸春萬宇，好事如麻不計斛。",
      "將相富貴世不少，鐘鳴夜行鼎折足。",
      "我公之遊追張良，我公之隠勝梅福。",
      "猶憶妙年伐鬼國，二師擊宛騎斬郁。",
      "獨樂先生五畝園，大庇寒士萬間屋。",
      "圖形已上功臣閣，投老未數王官谷。",
      "千葩萬卉春晝長，范蠡西施著膏沐。",
      "錦天繡地香中醉，漢相政窘千金牘。",
      "一品閒身釋衮衣，萬古芳名垂汗竹。",
      "紅霞蒸處幾東風，會見瑶池三度熟。"
    ],
    "added_time": "2026-01-01 19:56:25"
  },
  {
    "source_file": "poet.song.240000.json",
    "title": "武夷",
    "author": "趙時𣓨",
    "paragraphs": [
      "千古武夷山，來尋九轉丹。",
      "雲封拜章石，月洗步虛壇。",
      "白玉何勞煮，丹霞自可餐。",
      "未窮溪九曲，頼有畫圖看。"
    ],
    "added_time": "2026-01-01 19:56:47"
  },
  {
    "source_file": "poet.song.162000.json",
    "title": "侍象山先生遊西湖舟中胥必先周元忠弈  其一",
    "author": "楊簡",
    "paragraphs": [
      "百里平湖十里堤，新蕪苒苒綠齊齊。",
      "水晶宮裏光風靜，碧玉壺中遠近迷。",
      "局外有棋輸與我，口邊得句豈須題。",
      "流鶑却會幽人意，故向人間一兩啼。"
    ],
    "added_time": "2026-01-01 19:59:10"
  },
  {
    "source_file": "poet.song.162000.json",
    "title": "侍象山先生遊西湖舟中胥必先周元忠弈  其二",
    "author": "楊簡",
    "paragraphs": [
      "淺紅深翠綠高低，各出精神不肯齊。",
      "山色好時新雨沐，湖光遠處淡烟迷。",
      "不知醉後無言句，逼近前來乞品題。",
      "我亦未能勤領略，只煩鶑囀與烏啼。"
    ],
    "added_time": "2026-01-01 19:59:10"
  },
  {
    "source_file": "poet.song.172000.json",
    "title": "胡元邁集句作宮詞二百首求題跋爲書兩章  其二",
    "author": "孫應時",
    "paragraphs": [
      "不譏飛燕在昭陽，但託流鶑滿建章。",
      "狗監若逢楊得意，何妨持此奉君王。"
    ],
    "added_time": "2026-01-01 19:59:18"
  },
  {
    "source_file": "poet.song.172000.json",
    "title": "書西溪僧壁  其一",
    "author": "孫應時",
    "paragraphs": [
      "問訊前賢滄海邊，遥堤煙草故依然。",
      "誰言筦庫功名薄，已活淮民二百年。"
    ],
    "added_time": "2026-01-01 19:59:18"
  },
  {
    "source_file": "poet.song.249000.json",
    "title": "輓湯桂橋",
    "author": "陳深",
    "paragraphs": [
      "三楚名家有異孫，昔年射策對君門。",
      "青衫佐幕聲名重，白首譚經道義尊。",
      "天壤忽驚遺老盡，衣冠今復幾人存。",
      "小山桂樹傷愁絕，頼有清香爲返魂。"
    ],
    "added_time": "2026-01-01 19:59:41"
  },
  {
    "source_file": "poet.song.27000.json",
    "title": "賀尹學士辟經略府",
    "author": "劉敞",
    "paragraphs": [
      "年来方苦兵，蠻夷久滑夏。",
      "西陲亭障盡，人骨蔽荒野。",
      "漢家飛将多，程李相上下。",
      "試問誰董之，王朝大司馬。",
      "分廷授斧鉞，號令從此把。",
      "主憂臣當辱，開府納儒雅。",
      "堂堂蒙山舊，乃是謫仙者。",
      "謀畫當代無，胸襟一朝寫。",
      "誠知鑠鉛鑛，不合煩大冶。",
      "要使借前籌，非公諒誰假。",
      "鷹饑肯擇肉，驥逸始流赭。",
      "由来抱軒昂，可得不脱灑。",
      "昨聞賦芻粟，中戶困楚檟。",
      "此事已大急，哀哉動鰥寡。",
      "兵家尚神速，世務忌苟且。",
      "願公更深謀，郤敵如破瓦。",
      "䲔鯢埽封境，疲瘵沐純嘏。",
      "豈令魯仲尼，獨贊王孫賈。"
    ],
    "added_time": "2026-01-01 20:00:04"
  },
  {
    "source_file": "poet.song.126000.json",
    "title": "秀野亭  其一",
    "author": "范端臣",
    "paragraphs": [
      "乞得天公五畝春，暫拋手板著綸巾。",
      "搴花露粉頻沾袖，洗竹山光忽傍人。",
      "金點流鶑田冪冪，雪翹幽鷺水粼粼。",
      "尊前無地棲榮辱，秀野亭中自在身。"
    ],
    "added_time": "2026-01-01 20:00:32"
  },
  {
    "source_file": "poet.song.45000.json",
    "title": "再和潛師",
    "author": "蘇軾",
    "paragraphs": [
      "化工未議蘇羣槁，先向寒梅一傾倒。",
      "江南無雪春瘴生，爲散冰花除熱惱。",
      "風清月落無人見，洗妝自趁霜鐘早。",
      "惟有飛來雙白鷺，玉羽瓊枝鬬清好。",
      "吳山道人心似水，眼浄塵空無可埽。",
      "故將妙語寄多情，橫機欲試東坡老。",
      "東坡習氣除未盡，時復長篇書小草。",
      "且撼長條餐落英，忍饑未擬窮呼昊。"
    ],
    "added_time": "2026-01-01 20:01:11"
  },
  {
    "source_file": "poet.song.162000.json",
    "title": "偶成  其二",
    "author": "楊簡",
    "paragraphs": [
      "脚踏和風步步春，石魚樓上等閒人。",
      "興來衝口都成句，眼去遊山不動塵。",
      "李白誰知他意思，桃紅漏洩我精神。",
      "忽逢借問難酬對，只恐流鶑說得真。"
    ],
    "added_time": "2026-01-01 20:01:44"
  },
  {
    "source_file": "poet.song.162000.json",
    "title": "偶成  其三",
    "author": "楊簡",
    "paragraphs": [
      "桃紅柳綠簇春華，燕語鶑啼盡日佳。",
      "誰信聲聲沂水詠，又知處處杏壇家。"
    ],
    "added_time": "2026-01-01 20:01:44"
  },
  {
    "source_file": "poet.song.162000.json",
    "title": "偶成  其五",
    "author": "楊簡",
    "paragraphs": [
      "我吟詩處鶑啼處，我起行時蝶舞時。",
      "踏著此機何所似，陶然如醉又如癡。"
    ],
    "added_time": "2026-01-01 20:01:44"
  },
  {
    "source_file": "poet.song.136000.json",
    "title": "雨中作",
    "author": "陸游",
    "paragraphs": [
      "湖曲雨凄凄，茆簷觸額低。",
      "衡門元少客，窮巷况多泥。",
      "解渴黄粱粥，嘗新白苣齏。",
      "吾生真自足，不恨老鉏犁。"
    ],
    "added_time": "2026-01-01 20:02:09"
  },
  {
    "source_file": "poet.song.214000.json",
    "title": "曾總幹以乃尊侍郎二詩見示和韻  其一",
    "author": "李曾伯",
    "paragraphs": [
      "別公知閲幾桑陰，玉筍山中舊隠尋。",
      "郾暮聯鑣來自舊，涇舟共楫繼由今。",
      "一門翁季芝蘭味，四海弟兄金石心。",
      "塞上西風漸蕭瑟，書來毋惜寄規箴。"
    ],
    "added_time": "2026-01-01 20:03:11"
  },
  {
    "source_file": "poet.song.126000.json",
    "title": "此君軒",
    "author": "范端臣",
    "paragraphs": [
      "主人結屋清溪側，對敞軒扉幽更僻。",
      "自憐桃李涴塵泥，故植琅玕對叢碧。",
      "只今俗子紛廛闠，銅臭熏天誇侈極。",
      "曲眉皓齒宴華堂，嫚綠妖紅醉春色。",
      "爭如此處是瀟洒，左右牙籤散圖籍。",
      "暑風韵玉脫豹胎，凉月影金交兎魄。",
      "我來登軒同賦詩，試問何如嚴武宅。"
    ],
    "added_time": "2026-01-01 20:03:46"
  },
  {
    "source_file": "poet.song.249000.json",
    "title": "題錢舜舉寫生五首 菊花",
    "author": "陳深",
    "paragraphs": [
      "百卉盡摇落，獨傲清霜裏。",
      "披榛見黄花，淵明元不死。"
    ],
    "added_time": "2026-01-01 20:03:51"
  },
  {
    "source_file": "poet.song.172000.json",
    "title": "送彭大老提舶泉南  其三",
    "author": "孫應時",
    "paragraphs": [
      "人言西府厭編摩，歸卧方山意若何。",
      "出處無心亦無累，寧知世上有風波。"
    ],
    "added_time": "2026-01-01 20:04:27"
  },
  {
    "source_file": "poet.song.214000.json",
    "title": "壽遂寧李漕  其三",
    "author": "李曾伯",
    "paragraphs": [
      "自是清都紫府仙，德星躔次劍東川。",
      "香浮世界鶑花地，人樂春風燕麥天。",
      "元祐賢材名閤近，紹興相業慶基綿。",
      "一年一佛爲公壽，五百尊成五百年。"
    ],
    "added_time": "2026-01-01 20:05:30"
  },
  {
    "source_file": "poet.song.126000.json",
    "title": "新嫁別",
    "author": "范端臣",
    "paragraphs": [
      "隣家新婦誰家女，昨日嫁來今日去。",
      "徘徊欲去呼問之，何乃遽遭姑舅怒。",
      "婦欲致詞先淚雨，妾在村東年十五。",
      "長成只待嫁良人，不識人間離別苦。",
      "妾從五歲遭亂離，頻年况逢年凶饑。",
      "母躬蠶桑父鉏犁，耕無餘糧織無衣。",
      "十年辛苦寸粒積，倒篋傾囊資女適。",
      "豈知薄命嫁良人，招得偷兒夜穿壁。",
      "曉看奩橐無餘遺，羅綺不見空淚垂。",
      "公姑忌妾遣妾去，歡意翻成長別離。",
      "公姑遣妾妾難住，出門惘失來時路。",
      "不恨良媒恨妾身，生離不爲夫征戍。",
      "我聞此語長嗟咨，誰知賊遣人分離。",
      "撫人捕賊官乃職，縱賊不捕官何爲。",
      "婦言妾去君莫語，偷兒如鼠官如虎。"
    ],
    "added_time": "2026-01-01 20:06:45"
  },
  {
    "source_file": "poet.song.18000.json",
    "title": "哭師魯",
    "author": "蘇舜欽",
    "paragraphs": [
      "前年子漸死，予哭大江頭。",
      "今年師魯死，予方旅長洲。",
      "初聞尚疑惑，涕淚已不收。",
      "舉杯欲向口，荆棘生咽喉。",
      "憶初定交時，後前穆與歐。",
      "君顔白如霜，君語清如流。",
      "予年又甚少，學古眾所羞。",
      "君欲舉拔萃，聲耦日抉搜。",
      "不鄙吾學異，推尊謂前修。",
      "今踰二十年，迹遠心甚稠。",
      "後會國南門，夜談雪滿樓。",
      "青燈照素髮，酒闌氣益遒。",
      "昨君握兵柄，節制關外侯。",
      "予才入冊府，俄作中都囚。",
      "飛章立辨雪，危言動前旒。",
      "時雖不見省，凜凜壓眾媮。",
      "旋聞君下獄，六月送渭州。",
      "渭州舊治所，昔擁萬貔貅。",
      "堂中坐玉帳，堂下森蛇矛。",
      "令嚴山石裂，恩煦春色浮。",
      "釁生無根芽，眾言起愆尤。",
      "返來入狴犴，吏對安可酬。",
      "法官巧追拍，刺骨不肯抽。",
      "削秩貶漢東，驅迫日置郵。",
      "窮途無一簪，百口誰相賙。",
      "諸子繼死亡，清血漬兩眸。",
      "貿然幾喪明，憤苦結不瘳。",
      "君性本剛峭，安可小屈柔。",
      "暴罹此冤辱，苟活何所求。",
      "人間不見容，不若地下遊。",
      "又疑天憎善，專與惡報仇。",
      "二堅潛膏肓，眾鬼來揶揄。",
      "棄局奔南陽，後事得所投。",
      "心膽尚卓犖，精明已彌留。",
      "生平經緯才，蕭瑟掩一丘。",
      "青天自茫茫，長夜何悠悠。",
      "萬物孰不死，死常在嚴秋。",
      "君齒方盛壯，眾期樹風猷。",
      "二邊方橫猾，四海皆瘡疣。",
      "斯時忽云亡，孰爲朝廷憂。",
      "予方編吳氓，日自親鉏耰。",
      "無緣匍匐救，兀兀空悲愁。",
      "時思莊生言，所樂唯髑髏。",
      "物理不可詰，此說誠最優。"
    ],
    "added_time": "2026-01-01 20:06:46"
  },
  {
    "source_file": "poet.song.204000.json",
    "title": "秋日閒居十首  其五",
    "author": "張侃",
    "paragraphs": [
      "西關近邑郛，閒地素來廣。",
      "規度三五弓，栽花屹相向。",
      "第一覓竹本，宗生要易暀。",
      "晚色翠四圍，依約見秋嶂。",
      "老雞先司晨，除柵試一放。",
      "峨冠汙枯草，鮮明莫能狀。",
      "厨人出新巧，收勳到盆盎。",
      "持送文園翁，小字書佳况。"
    ],
    "added_time": "2026-01-01 20:07:01"
  },
  {
    "source_file": "poet.song.172000.json",
    "title": "和真長木犀  其二",
    "author": "孫應時",
    "paragraphs": [
      "香傳萬里到蠶叢，依舊江南林下風。",
      "憶著小山招隠句，不堪流落更相逢。"
    ],
    "added_time": "2026-01-01 20:07:44"
  },
  {
    "source_file": "poet.song.144000.json",
    "title": "由下梅至資福估賣官産",
    "author": "喻良能",
    "paragraphs": [
      "曉發下梅寺，霽色浮壠麥。",
      "崎嶇白楊岸，詰屈黄牛軛。",
      "野芳吐丰茸，山羽鳴格磔。",
      "驅車復前途，聊欲徧阡陌。"
    ],
    "added_time": "2026-01-01 20:08:06"
  },
  {
    "source_file": "poet.song.27000.json",
    "title": "送秦州通判陸學",
    "author": "劉敞",
    "paragraphs": [
      "秦地天下險，秦兵天下强。",
      "曩在景祐末，叛國正陸梁。",
      "渡河窺中原，不見飛鳥翔。",
      "漢將雖城守，覆沒猶相望。",
      "時秦獨高枕，毫髪無所傷。",
      "豈惟形勢然，固亦任使良。",
      "近者敵已弱，旄頭滅無光。",
      "尚須得猛士，分命修封疆。",
      "陸子吳中賢，英英富文章。",
      "作人易感激，遇事殊軒昂。",
      "舊知軍中樂，復愛邊地涼。",
      "不忍京塵間，著書鬢毛蒼。",
      "拜疏如終軍，請纓督羣羌。",
      "大笑朱買臣，衣錦憐故鄉。",
      "旌旗導前車，絲竹嗚後房。",
      "指呼百夫走，談笑千里康。",
      "雖云半刺史，其實專一方。",
      "古來成功名，奇偶不可常。",
      "得時或幸會，微賤升廟堂。",
      "況君閲詩書，智策未易量。",
      "協心得元帥，展意輸所長。",
      "朝廷酹勳閥，曾不矜銀黄。",
      "他日重見君，非復東觀郎。"
    ],
    "added_time": "2026-01-01 20:08:49"
  },
  {
    "source_file": "poet.song.45000.json",
    "title": "端午游真如遲适遠從子由在酒局",
    "author": "蘇軾",
    "paragraphs": [
      "一與子由別，却數七端午。",
      "身隨綵絲繫，心與昌歜苦。",
      "今年匹馬來，佳節日夜數。",
      "兒童喜我至，典衣具雞黍。",
      "水餠既懷鄉，飯筒仍愍楚。",
      "謂言必一醉，快作西川語。",
      "寧知是官身，糟麴困熏煮。",
      "獨携三子出，古剎訪禪祖。",
      "高談付梁羅，詩力到阿虎。",
      "歸來一調笑，慰此長齟齬。"
    ],
    "added_time": "2026-01-01 20:09:02"
  },
  {
    "source_file": "poet.song.249000.json",
    "title": "次韻補柳子厚八愚詩  其二",
    "author": "汪炎昶",
    "paragraphs": [
      "故邱墮蒼茫，得茲頼居人。",
      "竹氛凈媚曉，蘚績綠染春。",
      "藤蘿設野幕，猿鳥卜近鄰。",
      "豈不愜吾愚，彌使懷所親。"
    ],
    "added_time": "2026-01-01 20:09:35"
  },
  {
    "source_file": "poet.song.162000.json",
    "title": "代馮似宗壽樓文昌  其四",
    "author": "楊簡",
    "paragraphs": [
      "肆筵設席，獲教蒙益。",
      "繾綣綢繆，問遺不息。",
      "萬金良藥，再生大德。"
    ],
    "added_time": "2026-01-01 20:10:06"
  },
  {
    "source_file": "poet.song.126000.json",
    "title": "次韻江府判遊陽華江丈□春間携家再來",
    "author": "李長庚",
    "paragraphs": [
      "塵外非無境，壺中自有天。",
      "從來招別駕，於此漱寒泉。",
      "銘已得元結，記須煩子年。",
      "重遊知更好，出谷趁鶑遷。"
    ],
    "added_time": "2026-01-01 20:10:24"
  },
  {
    "source_file": "poet.song.144000.json",
    "title": "次韻侍御五月二十日閔雨",
    "author": "喻良能",
    "paragraphs": [
      "使君慕丘禱，用志端不分。",
      "天高聽甚卑，深知使君勤。",
      "立致楚東雨，如開衡岳雲。",
      "頼此苗盡活，不然尪可焚。"
    ],
    "added_time": "2026-01-01 20:10:28"
  },
  {
    "source_file": "poet.song.110000.json",
    "title": "山居雜詩九十首  其一二",
    "author": "曹勛",
    "paragraphs": [
      "卜居得幽勝，景物無升沉。",
      "峯巒環郛郭，松竹排園林。",
      "時時破寂寥，翛翛頼鳴禽。",
      "於焉自有得，天籟皆餘音。"
    ],
    "added_time": "2026-01-01 20:11:14"
  },
  {
    "source_file": "poet.song.126000.json",
    "title": "紹熙癸丑二月二十六日蔣助教言正招遊陽華婆娑巖下薄暮乃歸得詩五絕以紀其事  其三",
    "author": "李長庚",
    "paragraphs": [
      "巖下留連且盡歡，不知紅日半銜山。",
      "歸時林壑風煙暝，頼有昏鴉相伴還。"
    ],
    "added_time": "2026-01-01 20:12:40"
  },
  {
    "source_file": "poet.song.27000.json",
    "title": "送子南",
    "author": "劉敞",
    "paragraphs": [
      "南師鼓琴者，餘力推步精。",
      "千里求知音，徒步入王城。",
      "能高頗自負，一一游公卿。",
      "朝廷富貴人，寵辱心若驚。",
      "聞至必解榻，招邀劇生平。",
      "以兹祿命術，獨得當時名。",
      "朱絃與素徽，棄置莫爲聽。",
      "往往默自撫，或疑非斷聲。",
      "紅塵車馬中，隨俗翻營營。",
      "振衣忽長歎，吾已知時情。",
      "卷槖郤東下，野風蕭然清。",
      "且賫山水意，永待鍾期生。"
    ],
    "added_time": "2026-01-01 20:13:10"
  },
  {
    "source_file": "poet.song.45000.json",
    "title": "去歲九月二十七日在黄州生子遯小名幹兒頎然穎異至今年七月二十八日病亡於金陵作二詩哭之  其一",
    "author": "蘇軾",
    "paragraphs": [
      "吾年四十九，羈旅失幼子。",
      "幼子真吾兒，眉角生已似。",
      "未期觀所好，蹁躚逐書史。",
      "摇頭却梨栗，似識非分恥。",
      "吾老常鮮歡，頼此一笑喜。",
      "忽然遭奪去，惡業我累爾。",
      "衣薪那免俗，變滅須臾耳。",
      "歸來懷抱空，老淚如瀉水。"
    ],
    "added_time": "2026-01-01 20:13:55"
  },
  {
    "source_file": "poet.song.126000.json",
    "title": "紹熙甲寅五月十七日從令尹張濟之早飯獅子巖晚飲陽華巖夜闌乘月泛舟而歸  其二",
    "author": "李長庚",
    "paragraphs": [
      "到此令人憶漫郎，筆端妙語發天藏。",
      "泉聲潄玉生秋思，不減湖中五月凉。"
    ],
    "added_time": "2026-01-01 20:14:44"
  },
  {
    "source_file": "poet.song.204000.json",
    "title": "示韋中實六首  其六",
    "author": "張侃",
    "paragraphs": [
      "微官當力勤，後月已戒路。",
      "思君且話言，處處放閒步。",
      "花前借鶑吟，卷中笑魚蠹。",
      "民家老樹根，小憩覓幽趣。",
      "更後四十年，同君尋舊寓。",
      "斯事姑置之，尺書寄飛羽。"
    ],
    "added_time": "2026-01-01 20:14:53"
  },
  {
    "source_file": "poet.song.214000.json",
    "title": "題推篷梅軸  其一",
    "author": "李曾伯",
    "paragraphs": [
      "玉奴梳洗罷，半面露新妝。",
      "江岸數枝影，篷窗一罅香。",
      "橫披含曉色，卧對壓春芳。",
      "庾嶺幾多力，剡溪方寸長。",
      "蕭然臨水月，即之貫冰霜。",
      "老出墨池手，清入詩人腸。",
      "孤梢亞籬落，全樹嗤玉堂。",
      "故舊解后見，雋永約略嘗。",
      "熏羞篆鼎供，醉夢紙帳傍。",
      "頼君潤色工，著我懷袖藏。",
      "太繁厭易啟，所取廉毋傷。",
      "誰爲語逋遜，持此同相羊。"
    ],
    "added_time": "2026-01-01 20:15:03"
  },
  {
    "source_file": "poet.song.250000.json",
    "title": "大觀祀社稷九首 奠幣用《嘉安》。",
    "author": "郊廟朝會歌辭",
    "paragraphs": [
      "於嘻陰祀，封土惟崇。",
      "于時之吉，歆予鼓鍾。",
      "柔靜化光，人頼其功。",
      "陳茲量幣，百貨是隆。"
    ],
    "added_time": "2026-01-01 20:15:59"
  },
  {
    "source_file": "poet.song.172000.json",
    "title": "瓜州歌",
    "author": "劉過",
    "paragraphs": [
      "今年城保寨，明年城瓜州。",
      "寇來不能禦，賊去欲自囚。",
      "偉哉淮南鎮，禹貢之揚州。",
      "念昔蕞爾虜，馬箠輕江流。",
      "翠華離金陵，人有李郭不。",
      "幸被帳下兒，一箭斃其酋。",
      "帝羓有遺臭，鮮血粘髑髏。",
      "敗軍慘無主，蛇豕散莫收。",
      "勢當截歸路，盡與俘馘休。",
      "甲兵洗黄河，境土盡白溝。",
      "天予棄不取，區區乃人謀。",
      "金帛輸東南，禮事昆夷優。",
      "參差女牆月，深夜照敵樓。",
      "泊船運河口，頗爲執事羞。"
    ],
    "added_time": "2026-01-01 20:16:43"
  },
  {
    "source_file": "poet.song.240000.json",
    "title": "題三易備遺",
    "author": "葛寅炎",
    "paragraphs": [
      "誰鑿混沌竅，龍馬出澄淵。",
      "篤生羲文聖，立極先後天。",
      "三三羑所演，兩兩山之連。",
      "不假人安排，自有天渾全。",
      "咸陽烈焰起，斯文獨不烟。",
      "中更九師斸，慘於秦火然。",
      "言湮道隨裂，爾來千餘年。",
      "皇乎鉅宋興，奎聚五珠聯。",
      "天子圖出地，復鍾二鉅賢。",
      "門外儼立雪，窩中閑弄丸。",
      "數加一倍法，書得七分傳。",
      "文後不爲後，羲先不爲先。",
      "嗚呼中天易，鎖簧透黄軒。",
      "厥數則用六，是爲歸藏焉。",
      "觀象歷可紀，聆鳳律相宣。",
      "芸芸茁九地，終至碩果堅。",
      "薛野鳦未乳，鼎湖龍已仙。",
      "敦哉司徒氏，而把五教權。",
      "滔滔祚其海，始達溜涓涓。",
      "韜光夏臺出，撥亂南巢遷。",
      "執中亦建中，道體無些偏。",
      "義禮兩夾持，以此裕我昆。",
      "姓別取諸子，世號遽以千。",
      "甲庚至丁乙，天潢衍慶源。",
      "不幸辛也虐，竟以甲子顛。",
      "牝晨豔方煽，太白旗已竿。",
      "衣寶炎炎裏，道器俱無存。",
      "仁哉爾王子，獨抱祭器奔。",
      "想偕此書抱，器完道亦完。",
      "有客皓其馬，歸作周之藩。",
      "俾食豫土毛，一髮千鈞綿。",
      "不然之宋叟，胡此得坤乾。",
      "我知蒼蒼者，寄道於不言。",
      "孔也商之人，宋也商之孫。",
      "茫茫宇宙闊，斯道萃一門。",
      "粵從兩楹夢，寥寥絕韋編。",
      "淺者膠於卜，深者痼於玄。",
      "固哉房直日，誕矣雄入泉。",
      "八工亮圖法，百賈莊肆錢。",
      "皮毛太初歷，糟粕一行禪。",
      "天窗兩呼吸，誰契希夷眠。",
      "極根一動靜，誰悟溓翁圈。",
      "邵程又塵土，河洛空奫漣。",
      "翕固張之的，晦乃彰之根。",
      "節彼雁南蕩，氣復合真元。",
      "攢青華蓋卓，湛碧芙蕖妍。",
      "石乳膩昏雨，玉紅絢朝暾。",
      "孕此古心子，通身太極渾。",
      "香如梅月嚥，朱浥花露研。",
      "吉凶扣靈蔡，消長聽啼鵑。",
      "寂慮那三畫，遊神這一環。",
      "六十六十四，甲甲卦卦圓。",
      "仰接先天後，俯超後天前。",
      "中天此中興，亞康節伊川。",
      "問君易何在，庭草翠無邊。"
    ],
    "added_time": "2026-01-01 20:17:03"
  },
  {
    "source_file": "poet.song.240000.json",
    "title": "題沃洲山字巖",
    "author": "石余亨",
    "paragraphs": [
      "前輩高風不可追，自來陵谷互推移。",
      "却憐當日題名者，不及征南辦兩碑。"
    ],
    "added_time": "2026-01-01 20:17:03"
  },
  {
    "source_file": "poet.song.240000.json",
    "title": "傷丁氏故基題一絕于太虛堂",
    "author": "莫崙",
    "paragraphs": [
      "疏雨斑斑灑葉舟，前山喚客作清游。",
      "芳華消歇春歸後，野草荒田一片愁。"
    ],
    "added_time": "2026-01-01 20:17:03"
  },
  {
    "source_file": "poet.song.240000.json",
    "title": "挂冠  其一",
    "author": "李瓘",
    "paragraphs": [
      "古云學古斯入官，我見學易而官難。",
      "平生透破夢覺關，本來面目只儒酸。",
      "吾親不侍若爲歡，不如歸去卧林間。",
      "殿前三策瀝忠肝，多謝皇恩天地寬。",
      "戲衫卸下白衣還，扁舟飛過子陵灘。",
      "前修亦有逋與摶，聖世與之俱空閑。",
      "何物种放太厚顔，山鬼移文伐其姦。",
      "此行無復出閩山，休音息影谷之盤。",
      "今朝釃酒酹雩壇，便向錢塘門挂冠。"
    ],
    "added_time": "2026-01-01 20:17:03"
  },
  {
    "source_file": "poet.song.240000.json",
    "title": "挂冠  其二",
    "author": "李瓘",
    "paragraphs": [
      "有手須搴龍衮衣，有頭須叩九階墀。",
      "有口須讀離騷詞，有腹須飽商山芝。",
      "有身不願掛綠皮，笑問此身到何之。",
      "石室山之顛，重湖水之湄，陶公云樂夫天命復奚疑。"
    ],
    "added_time": "2026-01-01 20:17:03"
  },
  {
    "source_file": "poet.song.162000.json",
    "title": "金明池",
    "author": "楊簡",
    "paragraphs": [
      "燕語鶑啼，杏壇春色。",
      "爲甚無人領略，又添箇山青水綠。",
      "是多多少少明明白白，對面不識。",
      "方且蕩然放逸，不亦文辭雕琢。",
      "聖人道君子不必相與言，但示以禮樂，禮樂無言莫穿鑿。",
      "一味融融，無窮靜樂。",
      "步步行行皆妙用，言言句句俱寂寞。",
      "舜曰道心，明心即道。",
      "百姓日用，不知不覺。",
      "從學者再三勤勤有請，也只不可說著。"
    ],
    "added_time": "2026-01-01 20:18:48"
  },
  {
    "source_file": "poet.song.27000.json",
    "title": "寄王子堅時在寢丘治東臯",
    "author": "劉敞",
    "paragraphs": [
      "達人視天下，輕重如浮雲。",
      "震雷不經聽，蟲飛寧足分。",
      "吾慕龐德公，谷口自耕耘。",
      "身世兩相棄，放言麋鹿羣。",
      "此風久難尚，之子今復聞。",
      "我亦問津者，滔滔遠慚君。"
    ],
    "added_time": "2026-01-01 20:18:53"
  },
  {
    "source_file": "poet.song.27000.json",
    "title": "菊花枕",
    "author": "劉敞",
    "paragraphs": [
      "鮮鮮秋菊花，粲粲黄金錢。",
      "採掇時苦晚，棄遺情所憐。",
      "道人教爲枕，示可以延年。",
      "早昧攝生術，恐爲多病纒。",
      "又從省俗事，視聽苦不便。",
      "往往發昏憒，未知所除蠲。",
      "但使寐無覺，不謂藥可痊。",
      "今者誠有遇，秘之慎其傳。",
      "愈風得難老，高卧齊古賢。",
      "作詩叙終始，物薄戒輕捐。"
    ],
    "added_time": "2026-01-01 20:18:53"
  },
  {
    "source_file": "poet.song.214000.json",
    "title": "贈楊戶曹",
    "author": "李曾伯",
    "paragraphs": [
      "壯年游戲寶峰傍，夢覺黄粱鬢盡霜。",
      "舊俗幾家罹變故，遠人千里歎清揚。",
      "酆南松檟煩君訪，劍北榛蕪動客傷。",
      "頼有柳州詩喚起，莫言安頓便思鄉。"
    ],
    "added_time": "2026-01-01 20:18:54"
  },
  {
    "source_file": "poet.song.154000.json",
    "title": "賀生子索盃",
    "author": "傅大詢",
    "paragraphs": [
      "喚婦推窗索錦牋，山翁要賦弄璋篇。",
      "一年江上春將暮，三日人間月又圓。",
      "母舅故家應有持，郎官餘慶豈無傳。",
      "不妨小小爲湯餠，紫竹林邊風月天。"
    ],
    "added_time": "2026-01-01 20:20:08"
  },
  {
    "source_file": "poet.song.100000.json",
    "title": "得席大光書因以詩迓之",
    "author": "陳與義",
    "paragraphs": [
      "十月高風客子悲，故人書到暫開眉。",
      "也知廊廟當推轂，無奈江山好賦詩。",
      "萬事莫論兵動後，一杯當及菊殘時。",
      "喜心翻倒相迎地，不怕荒林十里陂。"
    ],
    "added_time": "2026-01-01 20:21:16"
  },
  {
    "source_file": "poet.song.100000.json",
    "title": "送大光赴石城",
    "author": "陳與義",
    "paragraphs": [
      "石城高嵽嵲，城下是江波。",
      "莫愁織綺地，年來戰馬過。",
      "秀眉使君醫國手，却把江頭無事酒。",
      "山川勃鬰不平處，澆以三杯一搔首。",
      "半江樓影白逶迤，想見春流二月時。",
      "待予去掃仲宣賦，走馬還朝亦未遲。"
    ],
    "added_time": "2026-01-01 20:21:16"
  },
  {
    "source_file": "poet.song.172000.json",
    "title": "登昇元閣故基",
    "author": "劉過",
    "paragraphs": [
      "脚力倦矣曷少休，侵晨更作昇元遊。",
      "眼中已不見二百四十尺突兀之高樓，但見炊煙萬竈宿貔貅。",
      "上有啼鴉噪鵲如泣訴，下有藤蔓老樹根據枝相虯。",
      "想其結締初，匠石巧與造物侔。",
      "桷榱枅栱不知幾大木，一木牽挽回萬牛。",
      "山川退聽左右受約束，日月烏兔早暮東西流。",
      "阿房之旗矗立矮如戟，臨春結綺望仙三閣俱下頭。",
      "盃埦塊潜培塿而已矣，蹄涔洞庭芥爲舟。",
      "拄撐霄漢彈壓大千界，下歷梁唐秦隋晉漢周。",
      "一朝世故有翻覆，禍結祝融回祿與鬰攸。",
      "灰飛障天烟焰熾，一火三月爛不收。",
      "遂使觚稜化草莽，丹雘成墟丘。",
      "吾聞至人侈儉初何心，有茅一把蓋頭便可留。",
      "何必窮極土木事妖怪，脧削赤子膏血斂以裒。",
      "是故子劉子，不仙不佛亦不侯。",
      "視鸞臺鳳閣爲蘧廬，百萬買宅亦夢幻泡影漚。",
      "江西豈無家，白沙翠竹泉石幽。",
      "茅簷曝日搔背癢，籬缺牆破手葺修。",
      "如以天地爲室廬，日月行住坐卧得自由。",
      "不爲朱門是，不作白屋羞。",
      "有時騎鯨千里遊汗漫，有時蛤蜊遽食龜殻秋。",
      "彼昇元閣者亟成而復壞，腸亦不能爲之斷，心亦不能爲之憂。",
      "造物何足云，此身自贅疣。",
      "譽堯毀桀未必公是非，丘跖兩窖蟻與螻。",
      "日斜諸公急下山，我有斗酒歸去來兮相與勸酬。"
    ],
    "added_time": "2026-01-01 20:21:19"
  },
  {
    "source_file": "poet.song.27000.json",
    "title": "桐軒晚坐",
    "author": "劉敞",
    "paragraphs": [
      "孤軒遶危桐，颯颯聞閙雨。",
      "驚起視前除，飛花亂如舞。",
      "輕香密伊席，晚景容當戶。",
      "玉粉散游蜂，珠華濺高宇。",
      "紛紛綠苔上，半已隨泥土。",
      "邈彼丹穴鳥，何年翥文羽。",
      "芳時不可驟，歲晏聊容與。"
    ],
    "added_time": "2026-01-01 20:21:33"
  },
  {
    "source_file": "poet.song.232000.json",
    "title": "趙氏鄮山書院詩并序",
    "author": "方回",
    "paragraphs": [
      "國學在國，鄉校在鄉。",
      "在遂曰序，在黨曰庠。",
      "虞夏殷周，厥制彌詳。",
      "家亦有塾，以脩以藏。",
      "蒙而已養，長罔不臧。",
      "下而爲士，上而侯王。",
      "莫不有師，扶綱植常。",
      "生人之類，頼此以生。",
      "四海九州，以治以平。",
      "家德戶行，靡刑靡兵。",
      "豈若後世，喪實存名。",
      "業豈無齋，論亦有堂。",
      "所習伊何，止於詞章。",
      "剽竊掇拾，青紫爲榮。",
      "高虛卑淺，燭理弗明。",
      "亦儒其冠，亦公亦卿。",
      "鄮山之塾，誰實成之。",
      "匪有所覬，而斯營之。",
      "一聖百賢，厥廡煌煌。",
      "睎之則是，景行是行。"
    ],
    "added_time": "2026-01-01 20:21:52"
  },
  {
    "source_file": "poet.song.240000.json",
    "title": "前有一尊酒",
    "author": "趙文",
    "paragraphs": [
      "前有一尊酒，有酒即無愁。",
      "吾評儀狄功，端與神禹侔。",
      "微禹吾其魚，微狄吾其囚。",
      "人生十九不如意，一醉之外安所求。",
      "古來何國非亡社，古來何人不荒丘。",
      "沉思痛至骨，頼爾可銷憂。",
      "尊中有酒，無酒乃休。",
      "飲多作病，酒不可讎。"
    ],
    "added_time": "2026-01-01 20:22:42"
  },
  {
    "source_file": "poet.song.37000.json",
    "title": "送蔡守",
    "author": "徐積",
    "paragraphs": [
      "維淮之南，楚爲劇州。",
      "守土之吏，孰明以周。",
      "蔡公既來，爰究爰乂。",
      "明維照姦，威維沮僞。",
      "維明維威，無敢恣睢。",
      "侯曰可矣，其治孔易。",
      "迺興學校，示之本原。",
      "儒居儒處，禮容義言。",
      "迺修釋奠，教民之恭。",
      "有嚴其色，有孚其顒。",
      "迺行鄉飲，躬爲主人。",
      "拜辱拜豆，盥洗獻賓。",
      "其儀孔肅，其禮孔均。",
      "迺召父老，父老俱來。",
      "幅巾短褐，浩其盛哉。",
      "父老升矣，侯則興矣。",
      "父老坐矣，侯則妥矣。",
      "父老未醉，笑歌其聲。",
      "父老既醉，髪白顔頳。",
      "父老去矣，侯則舉矣。",
      "餽之物矣，告之語矣。",
      "其語維何，維善是示。",
      "善者使修，惡者使止。",
      "告爾宗族，告爾鄰里。",
      "維時父老，奉之以行。",
      "維時庶民，亦克用承。",
      "悖傲者沮，善良者興。",
      "狠不敢鬬，强不敢凌。",
      "不義之訟，莫涉吾庭。",
      "行之期年，幾移其風。",
      "吏事用簡，獄牢數空。",
      "道上之物，必歸其主。",
      "行路之人，無或敢取。",
      "逋攘慝姦，明其購賞。",
      "傾其巢穴，破其支黨。",
      "侯曰未也，江淮之患，不備不虞。",
      "迺召尉邏，迺呼卒徒。",
      "迺張爾弓，迺操爾殳。",
      "迺坐迺作，迺馳迺驅。",
      "勇者迺奮，怯者迺舒。",
      "我備既强，我戎既整。",
      "小剽之攘，破膽縮頸。",
      "侯之方略，可以捍邊。",
      "捍邊如何，威名毅然。",
      "何兵不精，何城不堅。",
      "虜不敢犯，敵不敢前。",
      "侯有所祈，曾不旋日。",
      "雪霶雨零，輿濡衣濕。",
      "維其有德，將之以誠。",
      "神由以格，物由以亨。",
      "侯之爲人，不患不恕。",
      "維恕維威，維民維宜。",
      "侯爲使者，不患不威。",
      "維威維恕，維感維豫。",
      "侯之察獄，不患不明。",
      "維恕維明，維平維精。",
      "維時嶺表，維時海隅。",
      "聞侯之風，既安且需。",
      "冤者使伸，戚者使愉。",
      "吏長則進，物殘則除。",
      "抉其已垢，刮其已汙。",
      "維有其才，無施不可。",
      "用之本朝，維良維佐。",
      "用之一方，一方之綱。",
      "嗟今之人，莫如侯者。",
      "侯之所爲，可示天下。",
      "維其可示，是以可歌。"
    ],
    "added_time": "2026-01-01 20:22:55"
  },
  {
    "source_file": "poet.song.37000.json",
    "title": "謝李自明",
    "author": "徐積",
    "paragraphs": [
      "養以其久，真以其積。",
      "維積維久，是以爲德。",
      "德而德之，或表而失。",
      "德而弗德，然後能造。",
      "孰爲斯施，孰爲斯報。",
      "德其德者，伐幹以斧。",
      "弗德其德，培以根土。",
      "德乎斯乎，其孰禦乎。"
    ],
    "added_time": "2026-01-01 20:22:55"
  },
  {
    "source_file": "poet.song.37000.json",
    "title": "贈胡大夫",
    "author": "徐積",
    "paragraphs": [
      "兵有三難，一曰難知。",
      "二曰難處，三曰難言。",
      "眇忽精微。",
      "偉哉胡公，講辨必精。",
      "以兵爲難，是爲知兵。",
      "是爲力學，是爲老成。",
      "惜乎老矣，未見設施。",
      "其誰知公，胸中之奇。",
      "弗施於兵，施於有政。",
      "所在所居，斯民之幸。"
    ],
    "added_time": "2026-01-01 20:22:55"
  },
  {
    "source_file": "poet.song.37000.json",
    "title": "送呂清叔  其一",
    "author": "徐積",
    "paragraphs": [
      "寒水如烟霜似雪，半夜疏窗透明月。",
      "此時有客正不眠，淮上吟聲無斷絕。"
    ],
    "added_time": "2026-01-01 20:22:55"
  },
  {
    "source_file": "poet.song.37000.json",
    "title": "送呂清叔  其二",
    "author": "徐積",
    "paragraphs": [
      "昨夜月初圓，今宵月初缺。",
      "月圓月缺本無情，惟有文通恨難說。"
    ],
    "added_time": "2026-01-01 20:22:55"
  },
  {
    "source_file": "poet.song.18000.json",
    "title": "答章傅",
    "author": "蘇舜欽",
    "paragraphs": [
      "廢官旅吳門，迹與世俗掃。",
      "構亭滄浪間，筑室喬樹杪。",
      "窮徑交聖賢，放意狎魚鳥。",
      "志氣內自充，藜藿日亦飽。",
      "不圖名利場，有士同所好。",
      "南閩章其氏，傅名字傳道。",
      "清晨闖予門，疎爽見姿表。",
      "大篇隨自出，爛熳風力老。",
      "安敢當所褒，讀之俗驚倒。",
      "開軒延與語，指亦有深到。",
      "半生蹋京塵，識子恨不早。",
      "扶疎珊瑚枝，本不自雕巧。",
      "當珍玉府中，何故委衰草。",
      "秋風還故鄉，無或歎枯槁。",
      "貴富烏足論，令名當自保。"
    ],
    "added_time": "2026-01-01 20:23:02"
  },
  {
    "source_file": "poet.song.18000.json",
    "title": "遊山",
    "author": "蘇舜欽",
    "paragraphs": [
      "上春遊南峯，出自閶扉西。",
      "崎嶇緣田塍，時又涉狹磎。",
      "午初至峯下，先讀爛古碑。",
      "僧廬頗新鮮，丹青見朝曦。",
      "云昔支公居，石迹有馬蹄。",
      "踰嶺到天平，上觀石屋危。",
      "蒼壁瀉白泉，對之已忘疲。",
      "西巖列窗戶，玲瓏漏斜暉。",
      "嵌然似餖飣，人力安可施。",
      "朝餐下木瀆，市物俗所宜。",
      "琴臺昔嘗遊，回首憶舊題。",
      "南向又渡嶺，盤屈麋鹿蹊。",
      "摺身趨寶華，未到聞法鼙。",
      "松間見廣路，平如隱金鎚。",
      "寺壓兩山脚，三面張屏幃。",
      "夜闌宿虛堂，清甚無夢思。",
      "西南登堯峯，俗云堯所基。",
      "洪川不能沒，上有萬眾棲。",
      "中道舍籃輿，從者亦汗衣。",
      "關陸巧步趨，健馬莫可追。",
      "自傷幹軀大，兩股酸不隨。",
      "巖雨灑磴滑，惟賴枯筇支。",
      "四顧物象殊，雖困强自持。",
      "竹木互支撐，小閣架險梯。",
      "凌晨過橫山，蹴蹋雲霞低。",
      "身如插翅翼，下見鴻鵠卑。",
      "却視眾壑林，密若薺麥齊。",
      "童童或行列，改春發綠翠姿。",
      "一方紺碧瓦，樓殿貼地飛。",
      "右顧萬頃湖，東與天相迷。",
      "日炙白煙開，風驅銀山移。",
      "旁過折腰塔，鐵輪盡顛墮。",
      "近爲震霆拔，火烈瓦甓糜。",
      "未知天之意，摧此將何爲。",
      "迤邐瞰薦福，愛此路側池。",
      "清無一點塵，蝦魚潛琉璃。",
      "寶積仰修竹，整如翠羽旗。",
      "稜伽屋老朽，舊聞傳者非。",
      "北渡千丈橋，柱裊闌傾敧。",
      "攬衣俯而趨，愁爲溪風吹。",
      "遇勝輒自留，仰嘯巾屢遺。",
      "永言喜謔浪，把酒先嘻嘻。",
      "子履閱奇怪，瞪視惟嗟咨。",
      "及還城中居，城人殊未知。",
      "自疑身被留，蹔此夢寐歸。",
      "紛然著鄙事，奔走爭自私。",
      "向者却是夢，反復又自疑。",
      "神明日夜往，內顧行者尸。",
      "何由擺塵坌，榮辱兩莫期。",
      "清泉與白雲，終老得自怡。"
    ],
    "added_time": "2026-01-01 20:23:02"
  },
  {
    "source_file": "poet.song.18000.json",
    "title": "寒夜",
    "author": "蘇舜欽",
    "paragraphs": [
      "九河巨流凍長山，山高微黯石色頑。",
      "沙籠如煙吐朱灣，中天撾鼓雲垂關。",
      "壺炙不溫乳烏死，城上琴聲愁九子。",
      "羅暮翻風花滿波，玉麈灑窗濕明綺。",
      "獸角消紅犀鳳乾，縷生篆字香盤盤。",
      "坐聆翰音拂南極，馳念疆場中已酸。",
      "欲决沈雲叫陰帝，虜滅不使天下寒。"
    ],
    "added_time": "2026-01-01 20:23:02"
  },
  {
    "source_file": "poet.song.18000.json",
    "title": "送施秀才",
    "author": "蘇舜欽",
    "paragraphs": [
      "賤生罹兇喪，日與死亡逼。",
      "羈孤困猜嫌，動步畏蛇蜮。",
      "之子脫俗情，平生未相識。",
      "足繭千里來，顧我喜顔色。",
      "衣裘風霜凋，顔髮塵土蝕。",
      "開席揖之坐，意勤語腷塞。",
      "徐徐動辭氣，突兀露胸臆。",
      "紺囊出文章，發覆見寶璧。",
      "自羞無所有，曷以報相德。",
      "告行東風前，花草正狼籍。",
      "又無一尊酒，澆沃慰遠客。",
      "扁舟下長淮，企立空歎息。"
    ],
    "added_time": "2026-01-01 20:23:02"
  },
  {
    "source_file": "poet.song.18000.json",
    "title": "送韓三子華還家",
    "author": "蘇舜欽",
    "paragraphs": [
      "人在天壤間，共爲氣軀逐。",
      "歲月自崩奔，冉冉若轉轂。",
      "榮樂隨雲煙，凋零共草木。",
      "亨屯固常物，達者安可速。",
      "奈何此軀骸，未免混世俗。",
      "前年奔大兇，況復墮手足。",
      "零丁旅山陽，逐熟聚衰族。",
      "相逢眼盡白，閉戶甘退縮。",
      "左丞鎮景亳，相去路重復。",
      "數遣令子來，十里弔荼毒。",
      "子華勇此行，東下甚匍匐。",
      "入門未及言，相向且慟哭。",
      "嗟我顔色枯，鬚蒼鬢又禿。",
      "相別始踰年，世事何反覆。",
      "晤言出世表，但覺白日速。",
      "勘書春雨靜，煮藥夜火續。",
      "襟懷兩澄澹，炯炯抱明玉。",
      "時苦外物喧，又嗟別期促。",
      "和風送歸帆，盎動淮氣綠。",
      "早寄別後篇，微吟慰孤獨。"
    ],
    "added_time": "2026-01-01 20:23:02"
  },
  {
    "source_file": "poet.song.27000.json",
    "title": "寄贛",
    "author": "劉敞",
    "paragraphs": [
      "相去不在遠，百里若異方。",
      "相别不在久，一日如歲長。",
      "我昔不願仕，會知出處妨。",
      "因循竟不免，密勿猶自强。",
      "默默抱遠志，悠悠視流光。",
      "豈知豢雞鶩，止欲歸稻粱。",
      "飛鳥呼其儔，羈馬憶故鄉。",
      "況兹平生懷，奔走非所望。",
      "朝吟在子邊，夕夢居子旁。",
      "歲暮菽可採，云誰助傾筐。",
      "桑落酒當熟，誰復共稱觴。",
      "忽忽無一歡，昏昏坐中堂。",
      "拂衣告言歸，念彼穉且狂。",
      "作此聊自娛，我思不能忘。"
    ],
    "added_time": "2026-01-01 20:26:06"
  },
  {
    "source_file": "poet.song.232000.json",
    "title": "喜宗兄端叟再會武林還暨陽二首  其一",
    "author": "方回",
    "paragraphs": [
      "我亦七旬老，公爲兩歲兄。",
      "共知吾輩拙，各頼此心平。",
      "江海逃簪紱，乾坤寢甲兵。",
      "喜逢又惜別，久幸蔭宗盟。"
    ],
    "added_time": "2026-01-01 20:26:32"
  },
  {
    "source_file": "poet.song.18000.json",
    "title": "和菱磎石歌",
    "author": "蘇舜欽",
    "paragraphs": [
      "滁州信至詫雙石，云初得自菱水濱。",
      "長篇稱夸語險絕，欲使來者不復言。",
      "畫圖突兀亦頗怪，張之屋壁驚心魂。",
      "麒麟才生頭角異，混沌雖死竅鑿存。",
      "琅邪之郡偏且僻，得石固可駭眾觀。",
      "予嘗飛帆入震澤，窮探異境登龜黿。",
      "居民百戶石爲業，日夜采琢山不貧。",
      "山前森列戰白浪，猶似萬百鐵馬羣。",
      "雨昏浪打歲月古，千株萬穴僵復奔。",
      "自嗟才力本衰弱，安敢抵敵爲之文。",
      "況茲出產極易致，鄉俗見慣不甚尊。",
      "彼以至少合貴重，胡爲久棄如隱淪。",
      "偶逢積識見獎拔，眾目今乃稱奇珍。",
      "百人擁持大車載，城市觀走風濤翻。",
      "立於新亭面幽谷，共爲澡刷泥沙痕。",
      "凉泉下照嘉樹陰，翠影澄澹留煙雲。",
      "褒以篇章繪縑素，積歲汨沒一旦伸。",
      "苟非高賢獨賞激，終古棄卧於窮津。",
      "世人愛憎逐興廢，使我吟歎傷精神。"
    ],
    "added_time": "2026-01-01 20:26:46"
  },
  {
    "source_file": "poet.song.240000.json",
    "title": "黄西有以清江李侯書來袁見招不果就既去西有五十韻見寄次其韻",
    "author": "趙文",
    "paragraphs": [
      "地僻谷自淳，此世有羲軒。",
      "行携二三子，讀書秋樹根。",
      "不擬山水窟，忽枉君侯轓。",
      "携持貴人意，僕口不憚煩。",
      "居然寒谷底，暖以扶桑暾。",
      "是時花正濃，主客共清樽。",
      "欣聞結駟盛，下賁窮巷原。",
      "恍如神仙人，謁入晉賀元。",
      "舊谷雖可記，白髮各已拚。",
      "細論別來事，感愴將何言。",
      "愁予守破研，石田疲老犍。",
      "羨君行萬里，天宇橫孤鶱。",
      "唯思山林寂，頗厭朝市喧。",
      "夔州華髮女，欲嫁誰能昏。",
      "堂堂李元禮，今代真龍門。",
      "胸中有人物，犖然剖籬藩。",
      "好春播伊耆，神火驚陸渾。",
      "詞章軼唐人，天馬出大宛。",
      "翰墨掩晉代，鳳翥龍蛇奔。",
      "如何肯下顧，草間麞與猿。",
      "殷勤遠贈我，一紙春風痕。",
      "空中實自愧，在上安敢援。",
      "坐對大將軍，有虱不得捫。",
      "豈不念長饑，終恐成素飱。",
      "故人有宿諾，未敢覆手翻。",
      "泫然還明珠，甘此煙雨村。",
      "寄謝河陽公，敢當石與溫。",
      "願公茂功業，南國資于蕃。",
      "行當從公歸，衮繡相府尊。",
      "嗟我與夫子，結契在仍昆。",
      "新知猶可樂，宿好况彌敦。",
      "中腸未抒寫，別涕已潺湲。",
      "行行一尊酒，相送玉溪源。",
      "自從別君來，夜瞻太微垣。",
      "可憐一寸心，摇摇風中幡。",
      "采采澗邊蒲，欲扣黄堂閽。",
      "行窺溟渤大，詎止雲夢吞。",
      "省穡不堪用，愧我小國蘩。",
      "奈何疲津梁，卧病守一墩。",
      "欲往未可必，歎息誰與論。",
      "大哉天地德，六合回春暄。",
      "向來作詩禍，蕩滌從此番。",
      "永言結我舌，有如啖鉛礬。",
      "高居遠俗氛，靜坐收驚魂。",
      "皇皇仁義塗，自茲改乘轅。",
      "願君篤久要，好語時溫存。",
      "借君千頃波，清我汎濫袁。",
      "飽讀古人書，仰酬明主恩。",
      "諸公盡蕭曹，二皓自綺園。",
      "來詩豈可和，什襲傳兒孫。"
    ],
    "added_time": "2026-01-01 20:27:25"
  },
  {
    "source_file": "poet.song.126000.json",
    "title": "汪叔耕見訪不數日別去惡語爲贈兼簡子用子美二友",
    "author": "吳儆",
    "paragraphs": [
      "負釁得老窮，掃軌事幽屏。",
      "跫然羅雀門，有客頎而整。",
      "悲歡十年別，樽酒清夜永。",
      "妙句時驚人，盈軸肯傾廩。",
      "三日語未休，霜寒夢歸省。",
      "臨流分別袂，波光照孤影。",
      "重念吾故人，雪屋清燈冷。",
      "劉子抱遺經，深井汲修綆。",
      "曹子中庸學，天理窮性命。",
      "老驥鼓不作，搴旗望公等。",
      "天晴風日佳，何時過鼪徑。",
      "石鼎燃豆萁，冰葅煮湯餠。"
    ],
    "added_time": "2026-01-01 20:27:46"
  },
  {
    "source_file": "poet.song.214000.json",
    "title": "題宜興庵壁  其二",
    "author": "李曾伯",
    "paragraphs": [
      "秋盡菊都荒，蜂猶採蜜忙。",
      "何如龜縮殻，此際已深藏。"
    ],
    "added_time": "2026-01-01 20:28:27"
  },
  {
    "source_file": "poet.song.249000.json",
    "title": "次韻俞伯初古松篇",
    "author": "汪炎昶",
    "paragraphs": [
      "挺植今幾世，追數邈不逮。",
      "盤古始分畫，已見數抱大。",
      "繁荄茁朽壤，力竊孕貞外。",
      "靈椿爾何知，詫閲寒暑代。",
      "深根謝撼拔，毅色支挫敗。",
      "心堅素藴直，貌古自類怪。",
      "梢優軸厚地，皮是船下瀨。",
      "五嶽空崢嶸，可納枯竅內。",
      "綠獰攢磔髯，紋皴蹙腥背。",
      "蘿蔦獲引援，蕭艾藉覆蓋。",
      "枝抽尚未已，著恐宇宙隘。",
      "餘韻落塵寰，海濤讓砰𪿪。",
      "此豈臃腫賤，莫肯發衆快。",
      "材大固難容，不伐豈憐愛。",
      "阿房得附枝，豈見亟圯壞。",
      "卑魏若遁藏，醜惰事恬退。",
      "枯柏不自量，小器競衒賣。",
      "負荷力不給，摧折自賈害。",
      "造化久培植，亦以邦國頼。",
      "山靈慎愛惜，勿使妄剪拜。",
      "大物不虛生，天意終有在。",
      "賦才巧爾殊，落落出行輩。",
      "所希亟遭逢，葉卷雲影碎。"
    ],
    "added_time": "2026-01-01 20:28:36"
  },
  {
    "source_file": "poet.song.144000.json",
    "title": "謝君植矮梅百許株蟠屈如輪臘至皆著花灑灑可愛",
    "author": "喻良能",
    "paragraphs": [
      "孤竹低回首陽下，許由偃蹇箕山巔。",
      "謝君雅有林泉趣，種得江梅如二賢。",
      "南州臘月溫和早，頼有冰花除熱惱。",
      "鱗差百樹夾徑明，似過山陰雪中道。"
    ],
    "added_time": "2026-01-01 20:28:57"
  },
  {
    "source_file": "poet.song.154000.json",
    "title": "禪寂院三首  其三",
    "author": "游少游",
    "paragraphs": [
      "柳絲風颺馬蹄輕，又作長亭十里行。",
      "爭似老僧無一事，白雲欹枕聽鶑聲。"
    ],
    "added_time": "2026-01-01 20:28:57"
  },
  {
    "source_file": "poet.song.186000.json",
    "title": "偈頌六十八首  其三八",
    "author": "釋法薰",
    "paragraphs": [
      "春光冉冉，春日遲遲。",
      "春風包裹，上下四維。",
      "黄鶑聲在柳陰西，此意明明說向誰。"
    ],
    "added_time": "2026-01-01 20:28:58"
  },
  {
    "source_file": "poet.song.27000.json",
    "title": "寄王深甫",
    "author": "劉敞",
    "paragraphs": [
      "前日君遠遊，相憐每獨悲。",
      "寧知君未返，自笑還若兹。",
      "賢者易姓逃，聖者微服馳。",
      "聖賢不必容，吾道其如飴。",
      "浮舟潁水清，遠與塵囂違。",
      "卜鄰西郊郭，得近樵漁期。",
      "主人文章伯，聲望高一時。",
      "平生莫往還，見我如舊知。",
      "勢與年俱忘，胸中坦無疑。",
      "人當意氣展，何有憂寒饑。",
      "反思萬類情，紏纒未易推。",
      "向者雖定居，睽孤常不怡。",
      "邇來暫奔走，師友足自持。",
      "物或損而益，吾又何怨爲。",
      "且苟無陳人，吾豈能至斯。",
      "歲窮景蕭條，多感令志衰。",
      "須君濟其弱，嗟子何當來。"
    ],
    "added_time": "2026-01-01 20:29:15"
  },
  {
    "source_file": "poet.song.45000.json",
    "title": "章錢二君見和復次韵答之二首  其二",
    "author": "蘇軾",
    "paragraphs": [
      "分無纖手裁春勝，况有新詩點蜀酥。",
      "醉裏冰髭失纓絡，夢回布被起廉隅。",
      "君應旅睫寒生暈，我亦饑腸夜自呼。",
      "明日南山春色動，不知誰佩紫微壺。"
    ],
    "added_time": "2026-01-01 20:29:32"
  },
  {
    "source_file": "poet.song.204000.json",
    "title": "讀劉義門碑",
    "author": "張侃",
    "paragraphs": [
      "深秋檢旱步田隄，天清日懶風緩吹。",
      "行行不覺筋力倦，前山數鴈带斜飛。",
      "老農指點前頭路，便是義門植碑處。",
      "義門當日篤於親，十世同居無異語。",
      "可憐年遠子孫微，頼有此碑名未虧。",
      "子孫能守前人志，田雖一畝不忍離。",
      "斂襟讀碑幾百字，重歎今人深有愧。",
      "老農耕田莫深鋤，臺高要記義門居。"
    ],
    "added_time": "2026-01-01 20:29:38"
  },
  {
    "source_file": "poet.song.240000.json",
    "title": "入分宜界",
    "author": "趙文",
    "paragraphs": [
      "上嶺或如興，下嶺復如拜。",
      "是程多泥塗，拄杖端足頼。",
      "脫屨去泥淖，停車觀水械。",
      "偶然得一笑，更以苦爲快。",
      "田水終夜鳴，江浪怒澎湃。",
      "聽之不能睡，摩足了詩債。"
    ],
    "added_time": "2026-01-01 20:30:57"
  },
  {
    "source_file": "poet.song.232000.json",
    "title": "記火",
    "author": "方回",
    "paragraphs": [
      "吾州斗大城，辛丑爇於火。",
      "予時年十五，天地一蜾蠃。",
      "竄身城北門，尚憶雙髻鬌。",
      "秋暑七月半，洶湧沸炎堁。",
      "日午饑無食，枝頭得梨果。",
      "不謂心尚孩，析薪未克荷。",
      "先君儒起家，負冤踣奔播。",
      "赭垣獲苟免，小宅亦云頗。",
      "先祖之舊居，竟弗脫此禍。",
      "二三叔父家，貲産素不夥。",
      "焚如既已酷，生理各坎軻。",
      "老者漸喪亡，頼嘗教敕我。",
      "田屋悉破散，江湖走一舸。",
      "掇科敭歷久，身幸青紫裹。",
      "中年營一區，稍於己意可。",
      "紫陽正面南，烏聊在其左。",
      "前榮藝花木，後圃蒔菜蓏。",
      "軍興盜賊起，萬卷破甑墮。",
      "乙未九月災，天特赦么麽。",
      "巋然七十翁，吾其理歸柁。"
    ],
    "added_time": "2026-01-01 20:31:15"
  },
  {
    "source_file": "poet.song.172000.json",
    "title": "寄竹隠先生孫應時",
    "author": "劉過",
    "paragraphs": [
      "竹湖人之英，劇縣勇自試。",
      "三年種桃李，遺愛及僮稚。",
      "咸欲父母之，謂吾公之子。",
      "獨有督郵嫌，見謂不事事。",
      "瑕疵催科細，欲以三尺治。",
      "八月羈僦樓，半年縻隠市。",
      "小窗天日晴，灑落自胸次。",
      "抖擻舊塵埃，楮札左右置。",
      "寄傲點畫間，揮染當遊戲。",
      "人賢世所希，嗜好人共貴。",
      "車馬閙填門，載酒日紛至。",
      "大書極豪放，小草亦姿媚。",
      "歛藏經綸業，進此第一義。",
      "玉板抄歌詩，石碑刻圖記。",
      "人家錦爲軸，高壁垂至地。",
      "襲藏較工拙，臨寫費同異。",
      "爭如老劉子，落魄一狂士。",
      "半生不讀書，頗能會其意。",
      "寒泉驥馬飲，平陸蛟龍起。",
      "得非久幽憤，於以發奇氣。",
      "故使鐘鼎疎，自足名一世。",
      "毛錐久見絕，一見尚能喜。",
      "酒邊袖予詩，不譽亦不忌。",
      "有時奪之去，箱篋餘故紙。",
      "如持將軍誥，屢博姑蘇醉。"
    ],
    "added_time": "2026-01-01 20:32:18"
  },
  {
    "source_file": "poet.song.172000.json",
    "title": "同許從道遊涵碧亭",
    "author": "劉過",
    "paragraphs": [
      "犯暑日午來，坐到日落歸。",
      "松桂叢團團，竹光凈暉暉。",
      "乳竇成濯纓，綠染身上衣。",
      "却傾所携酒，對酌老石磯。",
      "幽鳥當歌者，薦以首山薇。",
      "歛藏大千界，游戲麈尾揮。",
      "寺門長安道，結束駟馬肥。",
      "醉鄉訪腥葷，屏風肉紅圍。",
      "我亭不關鎖，何人款柴扉。",
      "掉臂樵擔行，藤蘿自烟霏。",
      "古所謂迂闊，若此二子稀。",
      "既非携娉婷，又乏玉鞍飛。",
      "不知有何好，林泉少焉依。",
      "境勝更著語，鬼神暗呵譏。",
      "但知笑他人，不覺自己非。"
    ],
    "added_time": "2026-01-01 20:32:18"
  },
  {
    "source_file": "poet.song.172000.json",
    "title": "湖學別蘇召叟",
    "author": "劉過",
    "paragraphs": [
      "失學老無成，寧不心自慊。",
      "子卿生吾後，逸俊眼未見。",
      "委身入罏錘，顧此金百鍊。",
      "有如頑鈍質，豈可便磨剗。",
      "看君說經旨，不異瓴水建。",
      "小詩雖有技，風味亦不淺。",
      "我途未易窮，本自安眠飯。",
      "俯仰道德光，耳目自濡染。",
      "凉風忽秋思，一夜窗紙颭。",
      "平生湖海夢，高興動淮沔。",
      "追思狂踪跡，失處不可掩。",
      "醉搥黄鶴樓，一擲賭百萬。",
      "只今覺衰甚，四海遊已倦。",
      "所餘習氣在，未了一第欠。",
      "師友貴隆親，古學當自反。",
      "小夫事機械，心甚山川險。",
      "半生客吳粵，生死交情見。",
      "誰知塵土中，得君初識面。",
      "何時束裝來，草草衾裘辦。",
      "密邇戀軒誠，功名期歲晚。"
    ],
    "added_time": "2026-01-01 20:32:18"
  },
  {
    "source_file": "poet.song.172000.json",
    "title": "答曹元章",
    "author": "劉過",
    "paragraphs": [
      "先生修廉隅，日日自驚畏。",
      "老夫寄杯酒，狂亦非所諱。",
      "酸鹹雖不同，各自有正味。",
      "切莫對癡人，說夢其詞費。"
    ],
    "added_time": "2026-01-01 20:32:18"
  },
  {
    "source_file": "poet.song.172000.json",
    "title": "古意席上爲徐子宜侍郎賦",
    "author": "劉過",
    "paragraphs": [
      "桃李多芳妍，開落如春風。",
      "託身終自天，花不百日紅。",
      "殘月望朝日，各自相西東。",
      "爲君整儀容，照水不照鏡。",
      "爲君進甘旨，君視肉有堇。",
      "悲歌欲感君，聲若君不聞。",
      "金玉徒結君，君看若浮雲。",
      "父母長嘆息，謂兒好容德。",
      "脂澤固不妍，珠翠亦無色。",
      "娉婷艷陽春，自醜不自惜。",
      "君心河漢流，爲雨不復收。",
      "妾心東流水，赴海終不止。"
    ],
    "added_time": "2026-01-01 20:32:18"
  },
  {
    "source_file": "poet.song.204000.json",
    "title": "前日昨日行",
    "author": "張侃",
    "paragraphs": [
      "二九相喚不出手，婦人紉衣先紉袖。",
      "門外霜風吹倒人，相見玉壺冰舊酒。",
      "去年家居坐竹窗，日陰移處梅梢長。",
      "今年負丞在山邑，並海寒氣非尋常。",
      "前日昨日風四起，頃刻凍合省河水。",
      "鴈宿蘆花亦倦飛，只待桃花初水肥。"
    ],
    "added_time": "2026-01-01 20:32:50"
  },
  {
    "source_file": "poet.song.136000.json",
    "title": "書齋壁",
    "author": "陸游",
    "paragraphs": [
      "幅巾短褐野人裝，洗盡黄塵早暮忙。",
      "地僻漁扉常隠翳，身閑靈府自清凉。",
      "雨中鬰鬰垣衣綠，澗底纖纖石髮長。",
      "老憊只思眠蹋壁，一尊到手又成狂。"
    ],
    "added_time": "2026-01-01 20:33:24"
  },
  {
    "source_file": "poet.song.240000.json",
    "title": "別朝祐",
    "author": "趙文",
    "paragraphs": [
      "又與我友別，獨與我子俱。",
      "念彼歸舟疾，眠食今何如。",
      "愁懷不可遣，頼有牀頭書。",
      "曲江江上人，摇舟來賣魚。",
      "亦有妻與子，一飽便有餘。",
      "我生不如子，多憂化其鬚。"
    ],
    "added_time": "2026-01-01 20:33:49"
  },
  {
    "source_file": "poet.song.110000.json",
    "title": "山居雜詩九十首  其一二",
    "author": "曹勛",
    "paragraphs": [
      "吾年踰七十，真欲願春遲。",
      "豈謂上元過，適丁多雨時。",
      "韶華荏苒半，清明旦夕期。",
      "流鶑與蜂蝶，冷落殊未知。"
    ],
    "added_time": "2026-01-01 20:33:50"
  },
  {
    "source_file": "poet.song.232000.json",
    "title": "雜興十二首  其三",
    "author": "方回",
    "paragraphs": [
      "詩禮以發塚，非獨王莽然。",
      "手不離珠玉，世豈一桓玄。",
      "昔在魯聞人，匪值孔聖旃。",
      "焉得兩觀誅，破彼辨與堅。",
      "子陵湍石上，元亮菊籬邊。",
      "夷齊不可跂，頼有此二賢。"
    ],
    "added_time": "2026-01-01 20:34:20"
  },
  {
    "source_file": "poet.song.144000.json",
    "title": "古風一首奉送淳叟太博通守豫章",
    "author": "喻良能",
    "paragraphs": [
      "劉侯精神秋隼緊，高論懸河傾不盡。",
      "至尊動色嗟諤諤，權倖切齒畏謇謇。",
      "致君未覺賈誼疎，濟時尚嫌馬周窘。",
      "三年博士向見治，萬卷蟠胸一何敏。",
      "歘然大起故鄉思，自請題輿佐旟隼。",
      "笑指江城欲載馳，輕棄斑列誰能挽。",
      "羨君去騎日駸駸，顧我朝行猶蠢蠢。",
      "語離寧憚十觴連，惜別不知雙淚隕。",
      "贈言見意乏珠玉，作詩餞行少鉛粉。",
      "從今數日待君歸，握手修門未爲晚。"
    ],
    "added_time": "2026-01-01 20:36:05"
  },
  {
    "source_file": "poet.song.110000.json",
    "title": "山居雜詩九十首  其一七",
    "author": "曹勛",
    "paragraphs": [
      "連日山村雨，牛羊都在欄。",
      "低田漬積水，卧穗鋪新寒。",
      "氣逼琴絲潤，香傳巖桂丹。",
      "天光惜壠畝，應放月團團。"
    ],
    "added_time": "2026-01-01 20:36:33"
  },
  {
    "source_file": "poet.song.240000.json",
    "title": "別白水歸大雪",
    "author": "趙文",
    "paragraphs": [
      "冰枝壓路不可行，健夫快斧聲丁丁。",
      "南山未得過車道，北山復作發屋聲。",
      "低枝叢薄亦可喜，但覺身過琉璃城。",
      "山高路滑凜欲跌，拄杖頼有青童君。",
      "平安度嶺笑相賀，榾柮快煖胭脂春。",
      "夜投野店且熟睡，明日陰晴明日事。"
    ],
    "added_time": "2026-01-01 20:36:33"
  },
  {
    "source_file": "poet.song.204000.json",
    "title": "陶夢得弼袖詩見訪用元韻",
    "author": "張侃",
    "paragraphs": [
      "大雅不作詩格變，只今知誰傳妙手。",
      "既愛虛飄狀風雲，又愛雕鎪桮杞柳。",
      "半生于此寓吾身，曉吟夕鍛苦用心。",
      "可憐汩汩逐外物，未免漸漸虧天真。",
      "我今久已乾面唾，閉門政要深自坐。",
      "春來織柳鶑弄聲，秋至凋葉蛩相和。",
      "牀頭一卷古人詩，疾讀緩讀莫相疑。",
      "君不見口耳之學求宗派，不問血脈在不在。"
    ],
    "added_time": "2026-01-01 20:36:56"
  },
  {
    "source_file": "poet.song.136000.json",
    "title": "寓嘆四首  其三",
    "author": "陸游",
    "paragraphs": [
      "事外癡頑老，人中剩長身。",
      "開顔時頼酒，閉口不言貧。",
      "淡話常終夕，閑遊動歷旬。",
      "漁翁偶相遇，疑是武陵人。"
    ],
    "added_time": "2026-01-01 20:38:04"
  },
  {
    "source_file": "poet.song.154000.json",
    "title": "江郊亭新成賦詩二十三韻",
    "author": "楊咸亨",
    "paragraphs": [
      "蜀江千里東南傾，峽門橫鎖千丈鯨。",
      "吳帆蜀楫過如織，府主四海皆弟兄。",
      "城西門前二十里，客去當送來當迎。",
      "藤梢橘刺密無路，短亭四壁荒榛荆。",
      "春風淡沱酌客處，我陪後乘同郊行。",
      "碧油紅旆駐沙尾，連宵急雨鼓不鳴。",
      "元戎玉皇香案吏，俯仰茆屋無乃輕。",
      "擘山鞭石相原隰，釘頭瓦縫粟縷盈。",
      "偉哉幻書此奇觀，丹楹畫棟光崢嶸。",
      "山長波迥目力短，空濛宜雨高宜晴。",
      "危嵐滴翠染窗戶，空江倒影翻檐甍。",
      "天藏地設久相待，更爲佳處得佳名。",
      "梁間橫陳大手筆，龍蛇飛動鬼神驚。",
      "高齋百篇子美唱，峴山千載羊公情。",
      "試呼小隊訪新館，壯遊始與盛概并。",
      "披雲喚月星斗動，放舟聞鶴天水明。",
      "練光渺渺風力壯，疊鼓西上帆東征。",
      "舳艫冠蓋兩嘆息，歡謠晝亂漁樵聲。",
      "元戎故是活國手，山河指顧風塵清。",
      "淒涼三峽小遊戲，樸斲丹黝安足程。",
      "明堂梁棟要杞梓，天關一柱須公擎。",
      "紛紛故吏萬里外，燕雀行慶大厦成。",
      "賦詩抵掌者誰子，夜郎野老楊咸亨。"
    ],
    "added_time": "2026-01-01 20:38:34"
  },
  {
    "source_file": "poet.song.240000.json",
    "title": "三香圖",
    "author": "趙文",
    "paragraphs": [
      "梅花瘦而貞，霜磨雪折骨愈奇。",
      "山礬清而野，桃李場中不肯移。",
      "梅也似伯夷，礬也似叔齊。",
      "水僊大似孤竹之中子，不瘦不野含仙姿。",
      "人生但願水僊福，梅兄礬弟真難爲。"
    ],
    "added_time": "2026-01-01 20:38:55"
  },
  {
    "source_file": "poet.song.249000.json",
    "title": "食筍",
    "author": "汪炎昶",
    "paragraphs": [
      "乃□驀躍玻璃寒，體被頑甲流腥涎。",
      "甦槁爲穰功莫論，帝曰報汝後嗣蕃。",
      "或居渭水或淇園，一派逃入荒磯灣。",
      "厥後生子子生孫，頭角嶄然闖吾藩。",
      "拂雲力鬰數寸間，精液不洩真味全。",
      "祝融玄冥效駿奔，茭心蘆芽靦以慚。",
      "竹葉與汝本同根，以膠投漆無間言。",
      "當家清風洒乾坤，不敢涴以葷與羶。"
    ],
    "added_time": "2026-01-01 20:39:00"
  },
  {
    "source_file": "poet.song.100000.json",
    "title": "寒食日遊百花亭",
    "author": "陳與義",
    "paragraphs": [
      "晴氣已復濁，虛館可淹留。",
      "微花耿寒食，始覺在他州。",
      "自聞鼙鼓聒，不恨歲月流。",
      "亂代有今夕，茲園况堪遊。",
      "雲移樹陰失，風定川華收。",
      "曳杖新城下，日暮禽語幽。",
      "群行意易分，獨賞興難周。",
      "永嘯以自暢，片月生城頭。"
    ],
    "added_time": "2026-01-01 20:40:01"
  },
  {
    "source_file": "poet.song.37000.json",
    "title": "睡  其一",
    "author": "徐積",
    "paragraphs": [
      "睡入凈域居，夢有殊方樂。",
      "不須汎海裝，去採神仙藥。",
      "手闢黄金闕，足踏巨鼇殻。",
      "更作西方行，真到崑崙脚。"
    ],
    "added_time": "2026-01-01 20:40:37"
  },
  {
    "source_file": "poet.song.37000.json",
    "title": "睡  其二",
    "author": "徐積",
    "paragraphs": [
      "人莫嗟勞生，睡者吾一樂。",
      "困來入醉鄉，夢去得仙藥。",
      "瘦脛鶴伸足，老背龜側殻。",
      "日出紙窗明，烟霞忽失脚。"
    ],
    "added_time": "2026-01-01 20:40:37"
  },
  {
    "source_file": "poet.song.27000.json",
    "title": "同獻臣七月七日夜詠牛女",
    "author": "劉敞",
    "paragraphs": [
      "熒煌昭回章，婉孌靈匹燕。",
      "薄霧垂絪衣，明星綴華瑱。",
      "潔身奉君子，所幸常顧眷。",
      "風浪既多艱，歳時劇飛箭。",
      "會賒别堪疑，那能鬒不變。",
      "願構虹蜺梁，與君常相見。"
    ],
    "added_time": "2026-01-01 20:40:41"
  },
  {
    "source_file": "poet.song.204000.json",
    "title": "象田老饋山茶用東坡先生韻奉寄",
    "author": "張侃",
    "paragraphs": [
      "前時著脚清凈坊，山童殷勤進山茗。",
      "半杯春雲滿晴空，午困瞢騰頓能醒。",
      "山深有鳥聲清圓，俗名搗藥頗堪聽。",
      "從來不起市朝想，定亦久知存所性。",
      "何如搗茶伴老衲，疾病去盡竟歸正。",
      "數株寒菊带秋清，一篆香烟留日永。",
      "顧我服官走芳塵，心雖超悟力未猛。",
      "氣猿意馬難同防，未免稍縱肆頑獷。",
      "人言茶味怕齒知，日漸月漬遣胃冷。",
      "不然除膩立奇勳，氣象森嚴費忠鯁。",
      "建溪早芽細如鍼，來春喊聲徧山嶺。",
      "銅模新製號鳳團，絳紗斜紉護龍餠。",
      "竹窗拂拭金石堅，碾破霏霏光炯炯。",
      "舊曾識此今罕見，山茗一旗生舜井。",
      "冠裳不加貌自若，厥包斷不請僥倖。",
      "須知老衲定中人，任柳生肘木生癭。"
    ],
    "added_time": "2026-01-01 20:40:56"
  },
  {
    "source_file": "poet.song.249000.json",
    "title": "客歸二首  其一",
    "author": "汪炎昶",
    "paragraphs": [
      "繞牆煙樹色蘢葱，燕入鶑過路不通。",
      "客子歸來誤驚喜，移家別住綠陰中。"
    ],
    "added_time": "2026-01-01 20:40:59"
  },
  {
    "source_file": "poet.song.18000.json",
    "title": "悲二子聯句",
    "author": "蘇舜欽",
    "paragraphs": [
      "有客自遠方，來以二字說。",
      "穆子病疾初，家事巨細缺。",
      "鄰人苦其求，醫師久以决。",
      "案杯小大空，布被旁午裂。",
      "餘喘尚能鼓，老憤知已結。",
      "目凄望羊泓，髭斷反蝟茁。",
      "憂酸繫餘生，嗥嘑留永訣。",
      "語妻後日計，書策未可徹。",
      "教子勤誦讀，時命不復說。",
      "吾屬何流離，眾人方草竊。",
      "凌子久道路，十口著羈紲。",
      "拾稆重江間，正值大饑節。",
      "既無裹飯交，疾走繼粗糲。",
      "又無執飲人，及時沃枯竭。",
      "惜哉損天命，痛焉在親絰。",
      "帝胡生爾身，世復稱其傑。",
      "胸伏氣萬丈，腸貯怨百折。",
      "艱難汨風波，顦顇墮霜雪。",
      "久僕勤龍鍾，弱女癡蹩躠。",
      "文隨寒餓空，道與煙燄滅。",
      "魂兮竟何歸，去矣不得別。",
      "中府豈無財，莫濟醫藥切。",
      "太倉豈無粟，莫解腹腸熱。",
      "天子聖在上，海內清欲澈。",
      "伊人胡不官，既死安得活。",
      "朝青與暮紫，神喜天不軋。",
      "昂車與怒馬，門滿道不絕。",
      "之子苟閒廁，斯民迺饕餮。",
      "高亢世弗親，方嚴鬼所掣。",
      "敢言才足珍，寧免否來齧。",
      "思潛淚輒抽，慘舊面成耋。",
      "舉目此牢落，側身今鄙媟。",
      "箴言耳空虛，險論口卼臲。",
      "作詩告石梁，聊以慰寒骨。"
    ],
    "added_time": "2026-01-01 20:40:59"
  },
  {
    "source_file": "poet.song.18000.json",
    "title": "瓦亭聯句",
    "author": "蘇舜欽",
    "paragraphs": [
      "陰霜策策風呼虓，羌賊膽開兇燄豪。",
      "赤膠脆折乳馬健，漢野秋穟黄雲高。",
      "驅先老尩伏壯黠，裹以山壑鬼莫招。",
      "烽臺屹屹百丈起，但報平安摇桔槹。",
      "喜聞羸師入吾地，主將踴躍士惰驕。",
      "神鋒前揮擁勝勢，橫陣立敵俱奔逃。",
      "不知餌牽落檻穽，一麾發伏如驚飆。",
      "重圍八面鳥難度，相顧無路惟青霄。",
      "地形窄束甲刺骨，眥裂不復能相鏖。",
      "棄兵衮衮今不殺，部曲易主無纖囂。",
      "慟哭皇天未厭禍，空同無色勁氣消。",
      "狂童得志賤物命，隴上盤馬爲嬉遨。",
      "蒼皇林間健兒婦，翦紙瀝酒呼嗸嗸。",
      "將軍疾趨占葬地，年年載柩爭咸崤。",
      "朝廷不惜好官爵，絳蠟刻印埋蓬蒿。",
      "三公悲吟困數敗，車上輕重如鴻毛。",
      "白衣壯士氣塞腹，憤勇不忍羞本朝。",
      "重瞳三顧可易得，亮輩本亦生吾曹。",
      "窮居哀勞厭咄咄，歲月奔激朱顔凋。",
      "當年請行大明下，今日頹墮思南巢。",
      "陽羨溪光逗蒼玉，尺半健鯽煙中跳。",
      "便欲買田學秧稻，不復與世爭錙毫。",
      "奈何三世奉恩澤，肯以軀命辭枯焦。",
      "以知出處繫大義，一飯四顧情如燒。",
      "賀蘭磨劍河飲馬，頸繫此賊期崇朝。",
      "歸來天下解倒掛，玉色藹藹宸歡饒。",
      "筆傾江河紙雲霧，歎傾天業包陶姚。"
    ],
    "added_time": "2026-01-01 20:40:59"
  },
  {
    "source_file": "poet.song.18000.json",
    "title": "淮上喜雨聯句",
    "author": "蘇舜欽",
    "paragraphs": [
      "江淮經歲旱，春暮忽然雨。",
      "亂點踰廣津，散灑入原土。",
      "萬物氣稍蘇，厲妖莫能聚。",
      "羣山洗故塵，紫翠坐可數。",
      "昏如籠纖紗，媚若隱紺縷。",
      "碧瓦南崦中，重疊出迥覩。",
      "扁舟凌空飛，白鳥入煙舞。",
      "遥林動新滋，顔色若可取。",
      "碧草弄微芳，低昂欲來語。",
      "緐聲過沙頭，上下謳啞櫓。",
      "濃澹新畫成，快愜久病愈。",
      "念此時多虞，豈得歲少阻。",
      "焦心閔疲農，虛口待香稌。",
      "縣吏事兇貪，氣若解縛虎。",
      "惟於縱誅斂，乃能奮怒武。",
      "青天雖云明，疑不照艱苦。",
      "此時忽霶霈，知有神物主。",
      "不然諸蒼生，性命委草莽。",
      "本蹷邦豈寧，皮去毛安附。",
      "歌此告巨公，行當視前古。"
    ],
    "added_time": "2026-01-01 20:40:59"
  },
  {
    "source_file": "poet.song.144000.json",
    "title": "二月二十四日楊廷秀郎中諸友約遊西湖余以小疾不至分韻得子字",
    "author": "喻良能",
    "paragraphs": [
      "都城西頭二月尾，湖水平堤縠紋起。",
      "南北山光罨畫中，淺深草色裙腰裏。",
      "羣仙領客泛艅艎，黄帽劈波驚鰋鯉。",
      "中流劇談聞兩岸，闔坐題詩動盈紙。",
      "如澠自足醉朋從，餘瀝猶能霑走史。",
      "當年曲水迹已陳，此日渼陂歡莫擬。",
      "蹇予小疾獨不至，詩伯索詩殊未已。",
      "筆已老矣何能爲，但誦西湖比西子。"
    ],
    "added_time": "2026-01-01 20:41:01"
  },
  {
    "source_file": "poet.song.162000.json",
    "title": "題米元暉萬里長江圖",
    "author": "錢聞詩",
    "paragraphs": [
      "太湖水入霅溪寒，疊嶂連山幾萬般。",
      "此景古今無盡藏，總歸嬾拙一毫端。"
    ],
    "added_time": "2026-01-01 20:41:51"
  },
  {
    "source_file": "poet.song.162000.json",
    "title": "三峽橋",
    "author": "錢聞詩",
    "paragraphs": [
      "生平有志在山水，得紱此邦非偶爾。",
      "行行白鹿書院來，小輿竹逕松陰裏。",
      "輕雷急鼓山前聞，飛梁截截水下噴。",
      "有如蛟龍捲滄海，怒氣直欲山前吞。",
      "勸客倚欄同把盞，低頭千夫眩雙眼。",
      "自非建始决金隄，端是晉陽徹三板。",
      "手摩題石苔蘚斑，駐看未飽不忍還。",
      "誰能挽之出廬山，一洗塵俗清人間。"
    ],
    "added_time": "2026-01-01 20:41:51"
  },
  {
    "source_file": "poet.song.154000.json",
    "title": "讀書三首寄景望 韓文",
    "author": "薛季宣",
    "paragraphs": [
      "退之强解事，剛不信神仙。",
      "所作古意詩，甘心玉井蓮。",
      "沈疴痊不見，險絕慟虛傳。",
      "頼得華陰令，聱書言豈然。"
    ],
    "added_time": "2026-01-01 20:43:05"
  },
  {
    "source_file": "poet.song.214000.json",
    "title": "過永州道間",
    "author": "李曾伯",
    "paragraphs": [
      "雨欠農憂燥，風多客苦埃。",
      "猶寒鶑未出，將社燕還來。",
      "桃放紅凝臉，梅飄粉褪腮。",
      "春山如舊識，一笑病顔開。"
    ],
    "added_time": "2026-01-01 20:43:14"
  },
  {
    "source_file": "poet.song.126000.json",
    "title": "歲暮直舍感懷",
    "author": "姜特立",
    "paragraphs": [
      "歲暮坐公館，永懷時序遷。",
      "雪消殘臈外，春到蚤梅邊。",
      "夜色侵烏鵲，年光送管絃。",
      "無人同晤語，輸寫頼詩篇。"
    ],
    "added_time": "2026-01-01 20:43:41"
  },
  {
    "source_file": "poet.song.126000.json",
    "title": "道堂以梅結屏",
    "author": "姜特立",
    "paragraphs": [
      "歲寒三友要君知，不比凡花兒女姿。",
      "頗愛槎枒却高古，正嫌糾結玷幽奇。",
      "豪夸何用錦爲障，瀟洒須添露作帷。",
      "可是道人多事在，橫斜請看昔賢詩。"
    ],
    "added_time": "2026-01-01 20:43:41"
  },
  {
    "source_file": "poet.song.162000.json",
    "title": "暮春",
    "author": "游九言",
    "paragraphs": [
      "已過清明穀雨天，燕忙鶑嬾蝶蜂翾。",
      "風和日暖才三月，花落春歸又一年。",
      "得意自應談事業，有懷誰肯卧林泉。",
      "荷鉏带月行歌處，付與孤蹤百世傳。"
    ],
    "added_time": "2026-01-01 20:44:22"
  },
  {
    "source_file": "poet.song.110000.json",
    "title": "山居雜詩九十首  其四三",
    "author": "曹勛",
    "paragraphs": [
      "小隠世味薄，花飛慘殘春。",
      "明玉剝楚筍，嫩紫庖吳蓴。",
      "不覺槃筯闕，但喜志意新。",
      "我惟一廛足，何必問大鈞。"
    ],
    "added_time": "2026-01-01 20:44:22"
  },
  {
    "source_file": "poet.song.144000.json",
    "title": "王丞相生辰",
    "author": "喻良能",
    "paragraphs": [
      "金華千仞摩穹蒼，雙溪迢迢碧流長。",
      "清淑之氣從風翔，霜縑霧縠不足當。",
      "真賢挺生金玉相，上擷屈豔薰班香。",
      "疇昔視草居明光，鴻文大冊壓常楊。",
      "既陞紫樞兵氣揚，運籌決勝如子房。",
      "鴻鈞一氣轉混茫，相吉崇璟何足方。",
      "直與夔龍爲雁行，烟火萬里俱耕桑。",
      "冠带百蠻走梯航，玉皇案前勤贊襄。",
      "坐令我宋如虞唐，中書事業殊未央。",
      "二十四考嗤汾陽，北堂西母壽而康。",
      "榮封大國富井疆，錦衣命服粲煌煌。",
      "麻姑一半鬢未霜，亭亭玉樹階蘭芳。",
      "徽獻凝操書道昌，向來王謝今祇王。",
      "十倍江左浩莫量，四海同詞祝壽觴。",
      "願公壽比赤松强，永作一柱扶明堂。"
    ],
    "added_time": "2026-01-01 20:44:40"
  },
  {
    "source_file": "poet.song.144000.json",
    "title": "二月二十一日何司業集客于張園玉牒給事命予賦詩紫微舍人左史舍人亦以見委因成七言十韻一首",
    "author": "喻良能",
    "paragraphs": [
      "寒食初過天氣佳，帝城名園綠藏鴉。",
      "白綿紅雨互飄泊，鶑啼燕哢紛交加。",
      "司成領客當暇日，不惜醉臉生紅霞。",
      "坐中賓客皆賢豪，一一圭璧無纖瑕。",
      "夕郎風采照今古，封駁不貸姦與衺。",
      "紫微筆語妙天下，文鋒凜凜森莫邪。",
      "左史聲名動六合，豈特疇昔傳三巴。",
      "一朝櫻筍德星聚，離騷可奴玉可衙。",
      "蘭亭觴詠僅堪比，金谷歌舞徒能奢。",
      "我有一匹好東絹，誰爲作圖千古誇。"
    ],
    "added_time": "2026-01-01 20:44:40"
  },
  {
    "source_file": "poet.song.240000.json",
    "title": "李士宏得薌林五老石於野人",
    "author": "趙文",
    "paragraphs": [
      "薌林醜石何曾醜，化爲五老如此壽。",
      "高低俯仰各有意，清潤堅貞皆可友。",
      "剜劖刻削巧戲劇，誰爲此者鴻蒙叟。",
      "銅盆古雅出高麗，玉筯清奇原史籀。",
      "向翁神遊渺何許，此物亦落何人手。",
      "野人得之安所用，光怪出屋驚田婦。",
      "天生尤物必有屬，詩老得之端不偶。",
      "不須拄杖穿寒雲，几案之間有廬阜。",
      "先生自是五山一，視真廬阜猶培塿。",
      "如何得此亦驚喜，便欲賦詩爲不朽。",
      "醉僧癡望作怪供，持此或可博升斗。",
      "壺中九華竟不得，坡老歎息不離口。",
      "仇池不借王駙馬，詩卷紛紛愁逆取。",
      "達人著想亦未免，何異兒童貪餠糗。",
      "蛾眉山高隔雲霧，此物今知屬誰某。",
      "世間奇寶雖可玩，鬼奪客偷誰使守。",
      "先生一笑付偶然，吾欲藏之無何有。"
    ],
    "added_time": "2026-01-01 20:45:36"
  },
  {
    "source_file": "poet.song.240000.json",
    "title": "麥熟",
    "author": "趙文",
    "paragraphs": [
      "今年麥熟亦可喜，紫石霏霏落鍾乳。",
      "我從田家慣餠餌，夢想風味今未已。",
      "箬葉浮浮捲牛舌，甆甌泛泛割龍耳。",
      "一丸蘿蔔吾豈無，悲歌不怕紅娘子。",
      "詩成不滿貴公笑，書生豈識餠十字。"
    ],
    "added_time": "2026-01-01 20:45:36"
  },
  {
    "source_file": "poet.song.172000.json",
    "title": "謁江華曾百里  其一",
    "author": "劉過",
    "paragraphs": [
      "摳衣三十年前事，曾以諸生傍絳紗。",
      "一國所尊吾白下，雙鳬猶遠令江華。",
      "時來館學總餘事，老去衣冠懷故家。",
      "共怪我門郊島外，狂生尚有一劉叉。"
    ],
    "added_time": "2026-01-01 20:45:53"
  },
  {
    "source_file": "poet.song.249000.json",
    "title": "哭中彝兄三首  其二",
    "author": "汪炎昶",
    "paragraphs": [
      "我方纏世故，而已返於真。",
      "亦豈異流俗，自難逢若人。",
      "病多猶嗜學，客至不知貧。",
      "毫髪猶無媿，情鍾骨肉親。"
    ],
    "added_time": "2026-01-01 20:46:05"
  },
  {
    "source_file": "poet.song.232000.json",
    "title": "記正月二十五日西湖之遊十五首  其一○",
    "author": "方回",
    "paragraphs": [
      "一犁酥潤萬牛耕，飯碗人間係死生。",
      "公子樓頭賞春雨，杏花樹上聽新鶑。"
    ],
    "added_time": "2026-01-01 20:46:34"
  },
  {
    "source_file": "poet.song.126000.json",
    "title": "和張時可",
    "author": "姜特立",
    "paragraphs": [
      "一榻蕭然文字林，閉門十日卧春陰。",
      "園林寒重鶑聲寂，風雨時長草色深。",
      "坐念治聾違社酒，遥知搜句攪春心。",
      "莫愁鴈鶩分行進，簿領難埋曠士襟。"
    ],
    "added_time": "2026-01-01 20:47:56"
  },
  {
    "source_file": "poet.song.144000.json",
    "title": "重陽",
    "author": "喻良能",
    "paragraphs": [
      "一年秋節重陽濃，園林上下皆清風。",
      "遠山百里削寒玉，平湖十畝磨青銅。",
      "亦好茂樹蓊西北，露枝霜葉紛青紅。",
      "枝頭寂寂少啼鳥，天外隠隠飛征鴻。",
      "弄月基蟠綠凈中，東南况有小垂虹。",
      "潭清潦盡境更好，水落石出摹難工。",
      "愛山堂前花作叢，疎疎楊柳瘦毛同。",
      "紅蕉碧桂互掩映，蘆花蓼穟交蒙茸。",
      "新亭爽塏瞰空闊，賃欄一目連七峯。",
      "烟霏霧靄掃欲盡，但見突兀撐晴空。",
      "携筇更登月山椒，嶙峋怪石高玲瓏。",
      "香爐近出陂陁側，雲黄復在南山東。",
      "水聲激激來澗曲，颼颼風響生樛松。",
      "菊英萸實籬可採，山肴野䔩盤能供。",
      "作詩頗類臺戲馬，吹帽未減山名龍。",
      "良辰美景樂心賞，四者偶并今始逢。",
      "明朝不問蝶愁絕，更飲黄花琥珀醲。"
    ],
    "added_time": "2026-01-01 20:47:57"
  },
  {
    "source_file": "poet.song.232000.json",
    "title": "記正月二十五日西湖之遊十五首  其一一",
    "author": "方回",
    "paragraphs": [
      "千山斫入亞夫營，佳墅名園怕近城。",
      "頼是白公資佛力，小留蒼翠作秋聲。"
    ],
    "added_time": "2026-01-01 20:48:40"
  },
  {
    "source_file": "poet.song.154000.json",
    "title": "寒食雨  其二",
    "author": "薛季宣",
    "paragraphs": [
      "客裏換春衣，寒風带雨霏。",
      "漸班榆火禁，初感塞鴻歸。",
      "柳絮鶑啼亂，梨花蝶趁飛。",
      "丘原壇祭耳，悲念切更微。"
    ],
    "added_time": "2026-01-01 20:50:58"
  },
  {
    "source_file": "poet.song.186000.json",
    "title": "臨濟和尚贊",
    "author": "釋法薰",
    "paragraphs": [
      "空拳捺定，喝聲雷震。",
      "閃電光中，要分邪正。",
      "駕大脫空，賣無主贓。",
      "似恁落頼心腸，至今却有兒郎。"
    ],
    "added_time": "2026-01-01 20:51:43"
  },
  {
    "source_file": "poet.song.45000.json",
    "title": "鰒魚行",
    "author": "蘇軾",
    "paragraphs": [
      "漸臺人散長弓射，初噉鰒魚人未識。",
      "西陵衰老繐帳空，肯向北河親饋食。",
      "兩雄一律盜漢家，嗜好亦若肩相差。",
      "食每對之先太息，不因噎嘔緣瘡痂。",
      "中間霸據關梁隔，一枚何啻千金直。",
      "百年南北鮭菜通，往往殘餘飽臧獲。",
      "東隨海舶號倭螺，異方珍寶來更多。",
      "磨沙瀹瀋成大胾，剖蚌作脯分餘波。",
      "君不聞蓬萊閣下駝棋島，八月邊風備胡獠。",
      "舶船跋浪黿鼉震，長鑱鏟處崖谷倒。",
      "膳夫善治薦華堂，坐令雕俎生輝光。",
      "肉芝石耳不足數，醋芼魚皮真倚牆。",
      "中都貴人珍此味，糟浥油藏能遠致。",
      "割肥方厭萬錢厨，决眥可醒千日醉。",
      "三韓使者金鼎來，方奩饋送煩輿臺。",
      "遼東太守遠自獻，臨淄掾吏誰爲材。",
      "吾生東歸收一斛，苞苴未肯鑽華屋。",
      "分送羹材作眼明，却取細書防老讀。"
    ],
    "added_time": "2026-01-01 20:53:16"
  },
  {
    "source_file": "poet.song.126000.json",
    "title": "和張倅湖上十絕  其一",
    "author": "姜特立",
    "paragraphs": [
      "曾訪高人舊隠居，詩情平澹宦情踈。",
      "緹屏今日雖泥軾，芸閣它時合校書。"
    ],
    "added_time": "2026-01-01 20:53:18"
  },
  {
    "source_file": "poet.song.136000.json",
    "title": "幽居即事二首  其一",
    "author": "陸游",
    "paragraphs": [
      "山崦可伐薪，稻隴可負耒。",
      "但令二事集，一飽已有在。",
      "霜林兩株橘，春圃數畦菜。",
      "仁哉造物心，乞我曾不愛。",
      "炊烹付樵青，鉏灌頼阿對。",
      "乃翁亦自爲，高枕聽晨碓。"
    ],
    "added_time": "2026-01-01 20:55:28"
  },
  {
    "source_file": "poet.song.18000.json",
    "title": "代人上申公祝壽",
    "author": "蘇舜欽",
    "paragraphs": [
      "維神祚炎曆，發藴復含靈。",
      "嶷爾爲人瑞，居然出相庭。",
      "舜門登夙望，韋氏繼先經。",
      "積學方開隩，當官已發硎。",
      "純誠貫白日，闊步上青冥。",
      "才力回元氣，胸懷納四溟。",
      "八荒歸富壽，萬象染丹青。",
      "懇牘辭魁柄，開藩密帝扃。",
      "碧旌油重潤，蒼佩玉明熒。",
      "輿望知難轉，王心幾不寧。",
      "西羌動妖孽，秦塞困羶腥。",
      "羽奏飛關路，兜烽照濁涇。",
      "裴公辭激烈，袁相涕飄零。",
      "天爲移文象，人思奉典型。",
      "歡謠塞歸路，召節下宸廷。",
      "勝算劇破竹，威聲如走霆。",
      "折衝千里定，指畫眾心醒。",
      "大議虛懷納，訏謨前席聽。",
      "玉關收舊地，廟鼎續新銘。",
      "復聳巖巖石，增輝兩兩星。",
      "川源流盛美，岳鎮敵長齡。",
      "有客慙才薄，區區詠德馨。"
    ],
    "added_time": "2026-01-01 20:55:45"
  },
  {
    "source_file": "poet.song.232000.json",
    "title": "題趙循老立齋",
    "author": "方回",
    "paragraphs": [
      "是身猶厦屋，下棟乃上宇。",
      "一旦賀燕雀，千關庇風雨。",
      "輪奐易翬飛，難致礎上柱。",
      "桓楹一以植，次第萬厥戶。",
      "尼父早志學，更加歲十五。",
      "生知幼至壯，始以此自許。",
      "父師宿培壅，忍作籧篨俯。",
      "貞固軀峙幹，幸不夷左股。",
      "立斯以行斯，萬里在接武。",
      "務本果焉頼，腸書飽撐拄。"
    ],
    "added_time": "2026-01-01 20:57:20"
  },
  {
    "source_file": "poet.song.232000.json",
    "title": "午困",
    "author": "方回",
    "paragraphs": [
      "老人無所嗜，惟書尚喜讀。",
      "矧又晝正長，聊此展卷軸。",
      "閲久困已極，端坐閉我目。",
      "稍稍收神明，內觀默往復。",
      "謂可略欹枕，童子致委曲。",
      "心懼聖師責，美材化朽木。",
      "倦憊不可奈，一偃寐輒熟。",
      "何事忽驚覺，客至義當速。",
      "與語了無味，退就一影獨。",
      "□□□□□，尚頼有脫粟。",
      "朱墨工未竟，點勘繼以燭。",
      "還將夜有餘，用補日不足。",
      "行年過七十，焉用强自勗。",
      "起倒不由人，曷不返空谷。"
    ],
    "added_time": "2026-01-01 20:57:20"
  },
  {
    "source_file": "poet.song.232000.json",
    "title": "記遊自次前韻",
    "author": "方回",
    "paragraphs": [
      "百歲十分過七分，僥倖古來所希有。",
      "尋壑經丘詎得知，揣謂偷閒問花柳。",
      "未暇扶杖支疲癃，每羞照鏡現老醜。",
      "商洛隠遁似輩行，幽并游俠豈朋耦。",
      "朝哦雅什諷騷些，夜玩易爻測玄首。",
      "焚膏空餘冰檗心，補衮不到犁鋤手。",
      "驚思此生如掣電，昨日黄童今白叟。",
      "炙眉折肱了不悔，愛評文字判是否。",
      "包藏彼且城府深，骾直我乃肺肝嘔。",
      "爾來何止師左次，三十六策上策走。",
      "况如韓子生之辰，牛奮其角箕張口。",
      "梯衝百道公輸攻，一默不答堅墨守。",
      "城西俊遊小不忍，焉能軒左復輊右。",
      "蘭亭梓澤座有人，足與德功參不朽。",
      "是日已嘗穀雨茶，是歲木星守南斗。",
      "是集舉杯各見釂，淺量可能一敵九。",
      "坐視喧譁醉愈恭，不記俎奇忘豆偶。",
      "麥熟在即麴糵富，更願所至可賒酒。",
      "情懷坦蕩尚真率，滋味淡薄保長久。",
      "寧從散人盟狎鷗，勿作功臣烹走狗。"
    ],
    "added_time": "2026-01-01 20:57:20"
  },
  {
    "source_file": "poet.song.249000.json",
    "title": "次韻王子植見寄",
    "author": "汪炎昶",
    "paragraphs": [
      "心親跡難前，視曩勇不逮。",
      "夢往謂知路，佶屈迷晻曖。",
      "俄鏘澗中作，如爪癢爬背。",
      "語抵珠顆圓，落祇賸磊磊。",
      "豈去陶韋遥，一切剷華彩。",
      "寧辭詠情性，責有庭幃在。",
      "寸祿足爲娛，遲子董晁配。",
      "磨礲蓄精銳，堅忍勿少退。",
      "濟時我所懵，有靦類沈晦。",
      "孤懷鬰不平，傾寫尚子待。",
      "三山詎云遥，風帆渺雲海。"
    ],
    "added_time": "2026-01-01 20:57:42"
  },
  {
    "source_file": "poet.song.250000.json",
    "title": "建隆乾德朝會樂章二十八首 羣臣舉酒用《正安》。 其三",
    "author": "郊廟朝會歌辭",
    "paragraphs": [
      "待漏造王庭，威儀盛莫京。",
      "紛綸簪組列，清越佩環聲。",
      "禮飲終三爵，韶音畢九成。",
      "永同鳬藻樂，千載奉升平。"
    ],
    "added_time": "2026-01-01 20:59:04"
  },
  {
    "source_file": "poet.song.126000.json",
    "title": "和答劉慶遠",
    "author": "姜特立",
    "paragraphs": [
      "夙昔何嘗卑小官，已將富貴等閒看。",
      "科名不上韓公榜，事業難登漢將壇。",
      "念舊詎能忘里社，避喧終欲掛朝冠。",
      "故人不爲吟招隠，更極吹噓借羽翰。"
    ],
    "added_time": "2026-01-01 20:59:14"
  },
  {
    "source_file": "poet.song.154000.json",
    "title": "雪",
    "author": "薛季宣",
    "paragraphs": [
      "怪得寒風瘦，窗明積漸加。",
      "起來裘潑水，逆視竹生花。",
      "厚貌分羣品，新裝副六珈。",
      "飄零飛落葉，轉動絞回車。",
      "無定從高下，忘形變邇遐。",
      "郊坰鋪毳罽，階砌撒江沙。",
      "灑壁侵修飾，填坑旋不漥。",
      "屋頭昂怪獸，山脊走長蛇。",
      "萬木枝都亞，中庭石盡遮。",
      "獅符蹲陡踞，龍井噴增呀。",
      "撲面輕盈甚，裝衣點綴斜。",
      "礎閑開匣鏡，碑仆插梳牙。",
      "同色連千里，虛光合萬家。",
      "壓災時世重，爲瑞老農誇。",
      "勢極雲天際，威凌凍水涯。",
      "凹兜坡崿岝，條突樹牙槎。",
      "客子衣裳怯，王孫酒力奢。",
      "影浮垂繡幌，香带落梅花。",
      "籭簸知神女，門屯想夜叉。",
      "未能三十韻，旋瀹試烹茶。"
    ],
    "added_time": "2026-01-01 20:59:36"
  },
  {
    "source_file": "poet.song.154000.json",
    "title": "傳聞北虜請和",
    "author": "薛季宣",
    "paragraphs": [
      "會稽吳功薄，夫椒越報深。",
      "漢驅胡遠遁，周任狄來侵。",
      "頼是佛狸死，何當頡利禽。",
      "請和君信否，無故莫容心。"
    ],
    "added_time": "2026-01-01 20:59:36"
  },
  {
    "source_file": "poet.song.232000.json",
    "title": "寫心五首  其一",
    "author": "方回",
    "paragraphs": [
      "見惡巷伯嫉，聞善臯陶都。",
      "空言非衮撻，焉有賞與誅。",
      "君子定相忘，小人將見圖。",
      "口過信未免，心過吾實無。",
      "浪自作臧否，了不關生枯。",
      "龜殻愛鑽灼，何如伏泥途。"
    ],
    "added_time": "2026-01-01 20:59:52"
  },
  {
    "source_file": "poet.song.232000.json",
    "title": "寫心五首  其三",
    "author": "方回",
    "paragraphs": [
      "世人好圖畫，山水及動植。",
      "墨煤與粉繪，軸而掛之壁。",
      "畫豈有天趣，識假真不識。",
      "我有古盆瓶，清晨井自汲。",
      "時花簪數枝，悠漾泳金鯽。",
      "靜坐玩生意，默然若有得。",
      "此見亦淺狹，撫几忽起立。",
      "我家山水鄉，鶑啼春草碧。"
    ],
    "added_time": "2026-01-01 20:59:52"
  },
  {
    "source_file": "poet.song.136000.json",
    "title": "江村",
    "author": "陸游",
    "paragraphs": [
      "江村連夜有飛霜，柿正丹時橘半黄。",
      "轉枕却尋驚斷夢，撥爐偶見爇殘香。",
      "醫無絕藝空三易，死與浮生已兩忘。",
      "拈得一書還懶看，卧聽孫子誦琅琅。"
    ],
    "added_time": "2026-01-01 21:00:27"
  },
  {
    "source_file": "poet.song.37000.json",
    "title": "寄呂帥  其五",
    "author": "徐積",
    "paragraphs": [
      "事皆術內宜謀帥，奇在胸中合運籌。",
      "戰士常騎突陣馬，將軍須養犒師牛。",
      "雅歌坐燕春歸塞，緩带行吟月上樓。",
      "且勸主人宜飲酒，邊城六月已如秋。"
    ],
    "added_time": "2026-01-01 21:02:50"
  },
  {
    "source_file": "poet.song.232000.json",
    "title": "丁酉生日二首  其二",
    "author": "方回",
    "paragraphs": [
      "未甦殘醉茗頻煨，夙荷諸公載酒來。",
      "照鏡所存唯雪鬢，典衣已盡况銀杯。",
      "色嬰單豹偶然耳，带索啟期焉怨哉。",
      "弱水元無三萬里，此心安處是蓬萊。"
    ],
    "added_time": "2026-01-01 21:03:38"
  },
  {
    "source_file": "poet.song.136000.json",
    "title": "夜坐二首  其一",
    "author": "陸游",
    "paragraphs": [
      "餠餌支遥夜，薪烝禦早寒。",
      "卧聞風浩蕩，起視斗闌干。",
      "鷄怯飛霜重，鴉驚出月殘。",
      "挑燈搔短髮，顧影發吾嘆。"
    ],
    "added_time": "2026-01-01 21:04:05"
  },
  {
    "source_file": "poet.song.144000.json",
    "title": "二月二日大雪",
    "author": "喻良能",
    "paragraphs": [
      "磬湖二月雪，寒氣故裴回。",
      "麵市連天合，銀花照眼開。",
      "送窮窮不去，招隠隠難來。",
      "幸有麴生在，何妨略耻罍。"
    ],
    "added_time": "2026-01-01 21:05:39"
  },
  {
    "source_file": "poet.song.27000.json",
    "title": "曉起",
    "author": "劉敞",
    "paragraphs": [
      "棲烏未動清漏殘，寥寥空堂生早寒。",
      "相重樹色如潑墨，欲落月采成渥丹。",
      "市聲嘈嘈入人耳，自笑带星還若此。"
    ],
    "added_time": "2026-01-01 21:06:08"
  },
  {
    "source_file": "poet.song.136000.json",
    "title": "租稅",
    "author": "陸游",
    "paragraphs": [
      "占星起飯犢，待月出輸租。",
      "遇嶮頻呼侶，扶轅數戒奴。",
      "畏饑懷餠餌，愁雪備薪樗。",
      "意象今誰識，當年賦兩都。"
    ],
    "added_time": "2026-01-01 21:06:32"
  },
  {
    "source_file": "poet.song.172000.json",
    "title": "霜寒舟中",
    "author": "劉過",
    "paragraphs": [
      "展轉牛衣冷不禁，著人無奈曉寒侵。",
      "由來十月清霜重，况乃荒村白露深。",
      "有客分金來橘社，何人塗血染楓林。",
      "不堪青女來料理，折盡衰翁一片心。"
    ],
    "added_time": "2026-01-01 21:06:46"
  },
  {
    "source_file": "poet.song.214000.json",
    "title": "阻風太湖沙塘港",
    "author": "李曾伯",
    "paragraphs": [
      "歸程雪邊來，四旬六千里。",
      "瞿唐過灧澦，洞庭至彭蠡。",
      "涉歷天下險，心有如此水。",
      "朅來太湖濱，到家步纔跬。",
      "胡貽蜚廉怒，相挾馮夷氏。",
      "驚飈晝而作，駭浪暮不已。",
      "令人向洋歎，可望不可邇。",
      "組練前陳扼，銀屋平地起。",
      "逡巡問維楫，飄泊委蘆葦。",
      "歸心苦何遽，短棹姑小𫇢。",
      "嘗聞强則避，事當順而理。",
      "平明遲解纜，天宇果新霽。",
      "金烏甫生東，魚龍首俱弭。",
      "上下大圓鏡，四面平如砥。",
      "天公翻覆手，風后吹噓是。",
      "巽轉而之坤，帆去隨所指。",
      "出湖且入港，曾不片時爾。",
      "前津問錫麓，弗遠尺有咫。",
      "舟人顧相賀，昨憂變今喜。",
      "我生客江湖，噫嘻嗟老矣。",
      "可以速則速，時當止則止。",
      "豈惟行舟然，世事只如此。",
      "由茲石塘出，此去皆坦履。",
      "歸來荷聖恩，全家頼天賜。",
      "息陰亟休影，杜門以却軌。"
    ],
    "added_time": "2026-01-01 21:07:47"
  },
  {
    "source_file": "poet.song.126000.json",
    "title": "賦桐廬陳守瑞粟圖",
    "author": "姜特立",
    "paragraphs": [
      "仲尼不瑞麟，周公旅命禾。",
      "兩聖本一道，胡爲有殊差。",
      "麟固首四靈，可賀亦可嗟。",
      "或云一角獸，莫能辨真訛。",
      "鶡雀奏天子，朱鴈興樂歌。",
      "文士頌連理，野夫獻嘉瓜。",
      "羽毛草木異，皆物之精華。",
      "於事竟無補，徒然務矜誇。",
      "食乃民之天，有一皆可嘉。",
      "君不見豐年樂歲人鼓腹，凶年死人如亂麻。",
      "以此較得失，周孔道不頗。",
      "桐廬陳使君，理道蠲煩苛。",
      "蠱敝既振飭，刑罰從寬科。",
      "民生樂其業，自足致時和。",
      "有農獻嘉粟，累累來山阿。",
      "數穗至八九，紛然一何多。",
      "圖狀競傳玩，誌牒爭編摩。",
      "使君政將成，爲祥理則那。",
      "促歸不待滿，合上金鑾坡。",
      "嘉禾闕補亡，精筆非君何。"
    ],
    "added_time": "2026-01-01 21:07:57"
  },
  {
    "source_file": "poet.song.136000.json",
    "title": "十月二十四日夜夢中送廬山道人歸山",
    "author": "陸游",
    "paragraphs": [
      "平生不到三公府，晚歲歸來五老庵。",
      "夙士極知成殿後，吾曹所頼作司南。",
      "孤舟夜泊灘聲惡，小甕晨香雪意酣。",
      "笑語床隅拄杖子，即今惟汝是同參。"
    ],
    "added_time": "2026-01-01 21:09:22"
  },
  {
    "source_file": "poet.song.27000.json",
    "title": "積雪示張翁",
    "author": "劉敞",
    "paragraphs": [
      "冥冥同雲晝如墨，十日江城雪三尺。",
      "騏驥長鳴向朔風，鴻鴈悲飛困雙翼。",
      "此時窮巷多泥塗，念子衰年少筋力。",
      "時俗反稱少壯賢，丈夫動與饑寒逼。",
      "乘興能枝笻竹來，煮魚温酒澆胸臆。"
    ],
    "added_time": "2026-01-01 21:10:01"
  },
  {
    "source_file": "poet.song.232000.json",
    "title": "題徐仲彬達觀亭",
    "author": "方回",
    "paragraphs": [
      "乾涵坤毓萬彙夥，獨得爲人頼鈞播。",
      "八尺身爲天地贅，一寸心將天地裹。",
      "道眼自應非肉眼，以心觀物無不可。",
      "靈臺光潔日月懸，肯使一絲掛塵堁。",
      "老壽龜鶴夭蠛蠓，博大鵬鯤小蜾蠃。",
      "王侯雲霄縱翱翔，奴隸泥塗淹坎軻。",
      "雷霆起蟄春生兒，霜露斂華秋結果。",
      "防風九畝霸十圍，痿痹支離蹣跚跛。",
      "二五之精形相禪，彼胡魁梧此么麽。",
      "天所賦予各有命，女子豈羨弧矢左。",
      "螻蟻君臣雁弟兄，道理大處無細瑣。",
      "洪纖各遂逍遥遊，續鳬之頸爾其叵。",
      "徐侯讀書得玉匙，聖人門戶啟關鎖。",
      "用賓屢揚北上鞭，大隠薦鼓南遊柁。",
      "築室金陵割鍾山，臨川僻學百義墮。",
      "千古子在川上心，想見解衣盤礴臝。",
      "梧桐楊柳竹陰間，菱荷疊重花婀娜。",
      "弄丸一卷經世書，內篇外篇夜燈火。",
      "靜寂動感來無窮，昭布森列俱帖妥。",
      "通達居然今賈傅，豈容棲遲老江沱。",
      "乘流止坎大厥觀，進退久速不預揣。",
      "熏天富貴臘毒味，涎詎肯流頤敢朵。",
      "窗前草青鹿共眠，檻外沙白鷗同坐。",
      "忘機得意茅三間，焉用陶朱西施舸。",
      "况又義方延碩師，乃父析薪子克荷。",
      "此詩擿抉宇宙秘，察君襟抱吾亦頗。",
      "世間俗物未必識，我知魚樂子非我。"
    ],
    "added_time": "2026-01-01 21:11:04"
  },
  {
    "source_file": "poet.song.172000.json",
    "title": "寄桐廬程宰",
    "author": "劉過",
    "paragraphs": [
      "路入嚴州去，桐廬得暫過。",
      "盤餐湯餠賤，機杼綺羅多。",
      "令尹哦詩治，居民酌酒歌。",
      "吏人公事少，門雀可張羅。"
    ],
    "added_time": "2026-01-01 21:13:33"
  },
  {
    "source_file": "poet.song.240000.json",
    "title": "送徐殿院回鄉",
    "author": "林霆龍",
    "paragraphs": [
      "三十年來人委靡，如今勁節似秋橫。",
      "三條鯁亮爲時重，一葉翩翾去國輕。",
      "莘老不還司諫職，廖公應顯出臺名。",
      "遐衝尚頼精神折，未許林泉得隠聲。"
    ],
    "added_time": "2026-01-01 21:13:41"
  },
  {
    "source_file": "poet.song.110000.json",
    "title": "山居雜詩九十首  其八八",
    "author": "曹勛",
    "paragraphs": [
      "前日花正紅，今旦香已改。",
      "我知色空相，未開固非在。",
      "韶華每備陳，風雨不相貸。",
      "任渠萬點飛，豈待愁如海。"
    ],
    "added_time": "2026-01-01 21:14:13"
  },
  {
    "source_file": "poet.song.110000.json",
    "title": "山居雜詩九十首  其八九",
    "author": "曹勛",
    "paragraphs": [
      "吾家遠城市，四圍縈疊嶂。",
      "意尋烟霞游，喜逐樵牧上。",
      "松間憩兩足，論高等四暢。",
      "或時戴月歸，山花記心想。"
    ],
    "added_time": "2026-01-01 21:14:13"
  }
]