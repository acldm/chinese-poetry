[
  {
    "source_file": "poet.song.183000.json",
    "title": "遊栖霞四首  其四",
    "author": "周文璞",
    "paragraphs": [
      "府帖昨夕下，許奉半月急。",
      "遂作茲山遊，惘怳憂思失。",
      "古跡墮榛莽，久久失修葺。",
      "南唐石塔好，巋然對人立。",
      "高碣纏蛟龍，奇畫耐風日。",
      "明旦丹陽路，萬感當畢集。",
      "說似石翁婆，皆須爲余泣。"
    ],
    "added_time": "2026-01-03 02:57:39"
  },
  {
    "source_file": "poet.song.183000.json",
    "title": "再如金陵",
    "author": "周文璞",
    "paragraphs": [
      "再踏江東路，詞窮不復論。",
      "江泥沾苦淚，津鼓聚歸魂。",
      "庾信因愁老，陶潜爲酒存。",
      "孤蹤雖落魄，不敢望明恩。"
    ],
    "added_time": "2026-01-03 02:57:39"
  },
  {
    "source_file": "poet.song.183000.json",
    "title": "道中望茅山有感",
    "author": "周文璞",
    "paragraphs": [
      "危亭對名岳，畢景扶鈎欄。",
      "白鷺伺察過，低昂若弓彎。",
      "去歲負笈遊，最住元符間。",
      "櫟林带脩竹，清派流珊珊。",
      "離留叫晝靜，洞天生春寒。",
      "偉哉老宗師，作屋雲雨端。",
      "竟爲殺蟲蟻，不活升龍鸞。",
      "遺體但解蛻，故宮亦燒殘。",
      "今創已半舊，萬柱扶玄壇。",
      "遂以兩不借，一筇履巑岏。",
      "入宅問玉斧，採芝投金環。",
      "墨沼篆結字，丹臺氣成盤。",
      "將謂便隠遁，遽爾罹間關。",
      "夷甫麈尾墮，荀令香爐閑。",
      "再獲望奇秀，恍然神觀還。",
      "如見大仙伯，被髮綠映山。",
      "兩君控鵠從，俱著漢小冠。",
      "俗累當復馳，煮藥鼎欲翻。"
    ],
    "added_time": "2026-01-03 02:57:39"
  },
  {
    "source_file": "poet.song.183000.json",
    "title": "病起寫懷",
    "author": "周文璞",
    "paragraphs": [
      "夕陽蔽天涯，望望不見家。",
      "牛斗象緯微，咄咄空嗟咨。",
      "此時將細碎，說與枝上花。"
    ],
    "added_time": "2026-01-03 02:57:39"
  },
  {
    "source_file": "poet.song.183000.json",
    "title": "送友人入浙",
    "author": "周文璞",
    "paragraphs": [
      "小縣登樓上，依稀是去年。",
      "更闌吹短笛，飲散覓歸韉。",
      "丹葉標寒渡，黄花羃野田。",
      "重來吊古地，爲拊石羊肩。"
    ],
    "added_time": "2026-01-03 02:57:39"
  },
  {
    "source_file": "poet.tang.17000.json",
    "title": "暮春閑居示同志",
    "author": "權德輿",
    "paragraphs": [
      "避諠非傲世，幽興樂郊園。",
      "好古每開卷，居貧常閉門。",
      "曙鐘來古寺，旭日上西軒。",
      "稍與清境會，蹔無塵事煩。",
      "靜看雲起滅，閑望鳥飛翻。",
      "乍問山僧偈，時聽漁父言。",
      "體羸諳藥性，事簡見心源。",
      "冠帶驚年長，詩書喜道存。",
      "小池泉脈湊，危棟燕雛喧。",
      "風入松陰靜，花添竹影繁。",
      "灌園輸井稅，學稼奉晨昏。",
      "此外知何有，怡然向一罇。"
    ],
    "added_time": "2026-01-03 02:58:06"
  },
  {
    "source_file": "poet.song.70000.json",
    "title": "他處梅自十月已開爛熳獨此今方作花睹之欣然  其二",
    "author": "鄒浩",
    "paragraphs": [
      "東君消息到梅梢，滿眼輕盈漸解苞。",
      "遶樹更忙須百匝，行看新様插雲髾。"
    ],
    "added_time": "2026-01-03 02:59:23"
  },
  {
    "source_file": "poet.tang.39000.json",
    "title": "明月照高樓",
    "author": "黃滔",
    "paragraphs": [
      "月滿長空朗，樓侵碧落橫。",
      "波文流藻井，桂魄拂雕楹。",
      "深鑒羅紈薄，寒搜戶牖清。",
      "冰鋪梁燕噤，霜覆瓦松傾。",
      "卓午收全影，斜懸轉半明。",
      "佳人當此夕，多少別離情。"
    ],
    "added_time": "2026-01-03 02:59:24"
  },
  {
    "source_file": "poet.song.72000.json",
    "title": "再用前韵答李商老",
    "author": "洪芻",
    "paragraphs": [
      "江南暮春鶑亂飛，平章風物憶丘遲。",
      "蒼苔寂歷荒三徑，綠樹扶疏又一時。",
      "漢陰丈人少機事，草堂先生能寄詩。",
      "交親咫尺不相見，汗漫九垓那可期。"
    ],
    "added_time": "2026-01-03 02:59:29"
  },
  {
    "source_file": "poet.song.62000.json",
    "title": "次韵蘇公西湖徙魚三首  其一",
    "author": "陳師道",
    "paragraphs": [
      "窮秋積雨不破塊，霜落西湖露沙背。",
      "大魚泥蟠小魚樂，高丘覆杯水如带。",
      "魚窮不作搖尾憐，公寧忍口不忍鱠。",
      "脩鱗失水玉參差，晚日搖光金破碎。",
      "咫尺波濤有生死，安知平陸無灘瀨。",
      "此身寧供刀几用，著意更須風雨外。",
      "是間相忘不爲小，濠上之意誰得會。",
      "枯魚雖泣悔可及，莫待西江與東海。"
    ],
    "added_time": "2026-01-03 02:59:51"
  },
  {
    "source_file": "poet.song.8000.json",
    "title": "覽秀亭詩",
    "author": "范仲淹",
    "paragraphs": [
      "南陽有絕勝，城下百花洲。",
      "謝公創危亭，屹在高城頭。",
      "盡覽洲中秀，歷歷銷人憂。",
      "作詩刻金石，意垂千載休。",
      "我來亭蚤壞，何以待英遊。",
      "試觀荆棘繁，欲步瓦礫稠。",
      "嗟嗟命良工，美材肆爾求。",
      "曰基復日搆，落成會中秋。",
      "開樽揖明月，席上皆應劉。",
      "敏速迭唱和，醺酣爭獻酬。",
      "老子素不淺，預兹年少儔。",
      "九日重登臨，涼空氛氣收。",
      "風來鴈聲度，雲去山色留。",
      "西郊有潭菊，滿以金船浮。",
      "雅爲君子壽，外物真悠悠。",
      "過則與春期，春時良更優。",
      "焰焰衆卉明，衮衮新泉流。",
      "簫鼓動地喧，羅綺傾城遊。",
      "五馬不行樂，州人爲之羞。",
      "亭焉詎可廢，願此多賢侯。"
    ],
    "added_time": "2026-01-03 03:00:21"
  },
  {
    "source_file": "poet.song.8000.json",
    "title": "祠風師酬提刑趙學士見貽",
    "author": "范仲淹",
    "paragraphs": [
      "先王制禮經，祠爲國大事。",
      "孟春祭風師，刺史敢有二。",
      "齋戒升于壇，拜手首至地。",
      "所祈動以時，生物得咸遂。",
      "勿鼓江海濤，害我舟檝利。",
      "昊天六七月，會有雷雨至。",
      "慎無吹散去，坐使百穀悴。",
      "高秋三五夕，明月生天際。",
      "乃可驅雲烟，以喜萬人意。",
      "願君入薫絃，上副吾皇志。",
      "阜財復解愠，即爲天下賜。",
      "八使重古禮，作詩歌祭義。",
      "誠欲通神明，非徒奬州吏。",
      "賢哉推此心，良以警有位。"
    ],
    "added_time": "2026-01-03 03:00:21"
  },
  {
    "source_file": "poet.song.55000.json",
    "title": "路西田舍示虞孫小詩二十四首  其一",
    "author": "李之儀",
    "paragraphs": [
      "霅上歸來過了春，枝頭杏子可嘗新。",
      "旋追老酒醫佳况，更謝提壺解勸人。"
    ],
    "added_time": "2026-01-03 03:00:26"
  },
  {
    "source_file": "poet.song.105000.json",
    "title": "久雨",
    "author": "張嵲",
    "paragraphs": [
      "秋末結層陰，風雨連歲暮。",
      "寒空暗霏微，曠野流雲霧。",
      "居人蔽蓬茅，行子悲道路。",
      "紛紛天地間，劇易隨所務。",
      "獨有掩闗人，存真唯內顧。"
    ],
    "added_time": "2026-01-03 03:00:43"
  },
  {
    "source_file": "poet.song.97000.json",
    "title": "觀瑞香杏花二首 杏花",
    "author": "王洋",
    "paragraphs": [
      "絳萼紅顋带露肥，燒林長近禁烟期。",
      "且容北郭通鄰徑，若比南枝較發遲。",
      "曲水岸邉尋舊事，賣花擔上揀繁枝。",
      "香韉一色垂楊路，何似吳王宫裏時。"
    ],
    "added_time": "2026-01-03 03:01:00"
  },
  {
    "source_file": "poet.song.97000.json",
    "title": "谹父得洞庭柑分送往往難遇賞者因成小詩",
    "author": "王洋",
    "paragraphs": [
      "綠玉波心聳絳台，丹霞道士日傳胎。",
      "仙人不惜黄金貴，海蜃搖驚驛使來。",
      "玉食光輝天著力，主家春色雪融顋。",
      "手中三日香猶在，不是吳姬乞打回。"
    ],
    "added_time": "2026-01-03 03:01:00"
  },
  {
    "source_file": "poet.song.70000.json",
    "title": "治梅圃  其二",
    "author": "鄒浩",
    "paragraphs": [
      "中間籬障壓根蟠，四面荆榛逼樹攅。",
      "今日削除隨手浄，放梅高出紫雲端。"
    ],
    "added_time": "2026-01-03 03:01:10"
  },
  {
    "source_file": "poet.song.183000.json",
    "title": "江南曲四首  其三",
    "author": "周文璞",
    "paragraphs": [
      "孤舘聞啼鶑，日暮脂粉薄。",
      "芳醪似泥賤，那得不行樂。"
    ],
    "added_time": "2026-01-03 03:01:19"
  },
  {
    "source_file": "poet.song.87000.json",
    "title": "感韓碑用李義山韻",
    "author": "周紫芝",
    "paragraphs": [
      "長蛇封豕矜雄姿，弄兵三世窺皇羲。",
      "自從胡騎入中土，僥倖歲月寛誅夷。",
      "錦纒紅帕五十載，肯輸赤豹兼黄羆。",
      "憲皇神算本天授，指顧不勞戈一揮。",
      "元和上相拜元帥，黄金鑄印手自持。",
      "三軍踏雪砍墉入，夜摩賊壘朝搴旗。",
      "侍中西平老將種，屬鞬拜舞行相隨。",
      "緋衣小兒却健武，未怕賊首如虎貔。",
      "功垂竹帛不可掩，名在萬古誰能訾。",
      "行軍司馬號大手，蒼珉承詔鑱瑰詞。",
      "平生直筆有公議，從人乞米知羞爲。",
      "狗功須賴發縱者，盡勒殊勳歸鼎司。",
      "宮中小女强解事，歛祍雪涕垂豐頤。",
      "絺章繪句隨斷裂，厖恩下沛驚淋漓。",
      "空餘大雅配吉甫，春秋廟享存歌詩。",
      "當時左右無諌者，應慚鳴佩趨龍墀。",
      "襄陽太守獨何事，殷勤自刻平吳碑。",
      "將軍更勒燕然石，蠻風瘴雨侵蟠螭。",
      "張功耀武示萬世，二子無乃爲已私。",
      "晉公純德古未有，彊藩悍將親平治。",
      "羣奸聞風膽爲落，自奮老拳擒宛脾。",
      "都人尚想白羽扇，野蔓已理黄絹詞。",
      "唐家晚歲事如此，誰令舉世躋純煕。",
      "君不見鄭公之死肉未冷，停婚碎石恩還追。",
      "文皇英明猶復爾，功臣誰肯躬胼胝。",
      "玉谿慷慨書萬本，要識元老爲邦基。"
    ],
    "added_time": "2026-01-03 03:01:54"
  },
  {
    "source_file": "poet.song.72000.json",
    "title": "題雲居寺詩",
    "author": "洪芻",
    "paragraphs": [
      "雙澗遠輸功德水，四山深閟法王家。",
      "曲肱聊寄吉祥卧，緩带來嘗安樂茶。",
      "亦有同行木上座，初無引路鹿銜花。",
      "孤峰頂上却歸去，回首冥冥雲霧遮。"
    ],
    "added_time": "2026-01-03 03:02:52"
  },
  {
    "source_file": "poet.tang.4000.json",
    "title": "贈工部尚書馮公挽歌三首 三",
    "author": "張說",
    "paragraphs": [
      "窅然長夜臺，舉世可哀哉。",
      "泉戶一朝閉，松風四面來。",
      "石碑填駮蘚，珠服聚塵埃。",
      "誰言遼東鶴，千年往復廻。"
    ],
    "added_time": "2026-01-03 03:03:01"
  },
  {
    "source_file": "poet.tang.43000.json",
    "title": "貢院樓北新栽小松",
    "author": "錢衆仲",
    "paragraphs": [
      "愛此凌霜操，移來獨占春。",
      "貞心初得地，勁節始依人。",
      "籠月煙猶薄，當軒色轉新。",
      "枝低無宿羽，葉靜不留塵。",
      "每與芝蘭近，常慙雨露均。",
      "幸因逢顧盼，生植及茲辰。"
    ],
    "added_time": "2026-01-03 03:03:09"
  },
  {
    "source_file": "poet.song.55000.json",
    "title": "路西田舍示虞孫小詩二十四首  其一○",
    "author": "李之儀",
    "paragraphs": [
      "鵝兒成隊草成茵，來往馴鴉喜趁人。",
      "却恐城中無此况，莫辭辛苦且逡巡。"
    ],
    "added_time": "2026-01-03 03:03:29"
  },
  {
    "source_file": "poet.song.62000.json",
    "title": "次韵蘇公題歐陽叔弼息齋",
    "author": "陳師道",
    "paragraphs": [
      "行者悲故里，居者愛吾廬。",
      "生須著錐地，何頼汗牛書。",
      "丈室八尺牀，稱子閉門居。",
      "百爲會有還，一足不待餘。",
      "紛紛幼老間，失得了懸虛。",
      "客在醉則眠，聽我勿問渠。",
      "論勝已絕倒，句妙方愁予。",
      "竹几無留塵，霜畦有餘蔬。",
      "相從十五年，不爲食有魚。",
      "時須一俛仰，君可貸蘧篨。"
    ],
    "added_time": "2026-01-03 03:03:48"
  },
  {
    "source_file": "poet.tang.41000.json",
    "title": "上清辭五首 二",
    "author": "李九齡",
    "paragraphs": [
      "樓鏁彤霞地絕塵，碧桃花發九天春。",
      "東皇近日慵遊宴，閑煞瑤池五色麟。"
    ],
    "added_time": "2026-01-03 03:04:54"
  },
  {
    "source_file": "poet.song.87000.json",
    "title": "題吕節夫園亭十一首 舒嘯軒",
    "author": "周紫芝",
    "paragraphs": [
      "淵明磊落人，啾唧倦吟諷。",
      "聊將舒歗聲，一爲洗喧閧。",
      "寄言梟獍徒，請勿恣嘲哢。",
      "君看半嶺間，依稀有鳴鳯。"
    ],
    "added_time": "2026-01-03 03:05:47"
  },
  {
    "source_file": "poet.song.63000.json",
    "title": "次韵八弟西園課經二首  其二",
    "author": "晁補之",
    "paragraphs": [
      "懶曠期陶謝，呼兒讀晉書。",
      "葛巾傾泛瀲，蠟屐上嶔嶇。",
      "回向空門舊，揩磨意地初。",
      "未堪朝市隠，且欲去衡廬。"
    ],
    "added_time": "2026-01-03 03:06:13"
  },
  {
    "source_file": "poet.tang.17000.json",
    "title": "酬主客仲員外見賀正除",
    "author": "權德輿",
    "paragraphs": [
      "五年承乏奉如綸，才薄那堪侍從臣。",
      "禁署獨聞清漏曉，命書慙對紫泥新。",
      "周班每喜簪裾接，郢曲偏宜諷詠頻。",
      "憶昔曲臺嘗議禮，見君論著最相親。"
    ],
    "added_time": "2026-01-03 03:06:27"
  },
  {
    "source_file": "poet.song.193000.json",
    "title": "比聞趙季茂奉板輿行春甚樂予躍然效之是日乃值大風雨昏後倦歸則素月流天仍復晴矣自此連日春色尤濃杏已過雨紅英滿地悵然有作因寄",
    "author": "岳珂",
    "paragraphs": [
      "棠湖有病客，破鼎支藥糜。",
      "青陽動新晴，兀兀厭坐馳。",
      "靜聞簫鼓閙，翠幰行春堤。",
      "柔風吹簾旌，杲日浮屏緹。",
      "行厨依竹裏，繡幙聯江湄。",
      "爲問來者誰，板輿雙侍姬。",
      "光彩照路傍，拍舞襄陽兒。",
      "病翁禪定心，久矣沾絮泥。",
      "一念忽隨喜，聊復相追隨。",
      "家人治尊罍，夜漏覘晨晞。",
      "擁被起躍然，不知筋力痿。",
      "破曉始三弄，衝寒纔一巵。",
      "爚如滿天星，湛湛開青池。",
      "晨光透戶牖，纖塵寂不吹。",
      "倏焉雲頭催，隨以雨脚垂。",
      "汀蘋振淅瀝，岸柳驚紛披。",
      "度塘如度橋，跬步窘且危。",
      "往謁乘驛使，席間如鼓鼙。",
      "主賓無軟語，僮僕侵寒肌。",
      "一坐禮敬疎，四顧面色黧。",
      "亟就兒女曹，疾駕掀重帷。",
      "擁爐共炙手，悔游仍攢眉。",
      "須臾呼酒炙，稍覺春融怡。",
      "棠湖暫紓望，苜盤充療饑。",
      "一杯復兩杯，膚粟欣平治。",
      "先登潯陽樓，次讀琵琶詩。",
      "來往信底忙，吟哦聊自欺。",
      "江柁晝摇兀，市聲晚啞咿。",
      "估客維岸傍，樵徑行歌歸。",
      "宿靄了未收，溟濛沾人衣。",
      "落莫興易闌，扶輿力將疲。",
      "却從名園游，款戶訪故知。",
      "蔬甲拆青嫩，池光摇碧漪。",
      "桑顛宿雞鳴，柳畔新鶑啼。",
      "主人相顧笑，謂此亦足棲。",
      "曾留長者轍，更著名人題。",
      "廬山三萬峰，一碧天與齊。",
      "千古真面目，庶幾今見之。",
      "遂開成趣軒，夕宴陳尊彜。",
      "庖鯖詫彫俎，幻火後眩奇。",
      "沙苑出細肋，好音來赫蹏。",
      "紙尾有醉字，恍如寫烏絲。",
      "意者天機全，落筆驚傾欹。",
      "長鱷白浪捲，踞蛤青雲期。",
      "佳客不我從，逸興何所爲。",
      "整鞅固已屢，鳴漏將何其。",
      "九衢月似霜，烏鵲仍遶枝。",
      "風乾路猶濕，雲淡星不移。",
      "已成歸兮賦，更作悵然疑。",
      "詰朝益明媚，一瞬變四時。",
      "天機豈易測，我惑寧不滋。",
      "嘗聞士之遭，臯夔異周伊。",
      "如何不後先，翻覆成嘑唏。",
      "昨何爲而寒，今何爲而熙。",
      "中間出一夕，乃爾變慘悽。",
      "吾昨解印綬，一舸來自西。",
      "天道皆自然，肯以陰晴窺。",
      "况此瞬息觀，詎可分兩岐。",
      "爲言獨醒者，今昔無町畦。",
      "從今好天色，更請還一鴟。",
      "東尋五雲谷，西渡三峽溪。",
      "杏開董奉壇，桃映康俗祠。",
      "景物看吐吞，冷暖隨呵撝。",
      "以此青田釀，酌之滄海蠡。",
      "藍輿乘兩肩，倒載白接䍦。",
      "真意浹三益，和氣重四支。",
      "持之藥吾疾，正可扶衰羸。",
      "明窗睡久酣，舊業荒於嬉。",
      "正當出囈語，走筆縈虹蜺。",
      "追書浹旬事，幸免然豆萁。"
    ],
    "added_time": "2026-01-03 03:06:50"
  },
  {
    "source_file": "poet.song.193000.json",
    "title": "庚子正月彗見於室有詔求言因上己見有感作三唐律  其一",
    "author": "岳珂",
    "paragraphs": [
      "天象占仁愛，宸心極戰兢。",
      "圖從甘石辨，言並禹湯興。",
      "有志酬消露，無詞贊履冰。",
      "至明昭萬里，先願燭西陵。"
    ],
    "added_time": "2026-01-03 03:06:50"
  },
  {
    "source_file": "poet.song.193000.json",
    "title": "庚子正月彗見於室有詔求言因上己見有感作三唐律  其二",
    "author": "岳珂",
    "paragraphs": [
      "美芹野人意，喬木世臣家。",
      "尺璧諒非寶，寸心元不遐。",
      "誰知劍門棧，已建鬰軍牙。",
      "所恨簫韶遠，不堪聞塞笳。"
    ],
    "added_time": "2026-01-03 03:06:50"
  },
  {
    "source_file": "poet.song.193000.json",
    "title": "庚子正月彗見於室有詔求言因上己見有感作三唐律  其三",
    "author": "岳珂",
    "paragraphs": [
      "糧府久關慮，騎官方應占。",
      "天心昭可卜，人事備當嚴。",
      "一葦江難恃，三巴民已殲。",
      "閉關還早計，璿玉不須覘。"
    ],
    "added_time": "2026-01-03 03:06:50"
  },
  {
    "source_file": "poet.song.193000.json",
    "title": "戲作呈趙通判胡教授張總幹",
    "author": "岳珂",
    "paragraphs": [
      "人言春游無不好，一日宴客三日飽。",
      "翁言此語特未定，一日宴客三日病。",
      "人生所願筋力强，問花訪柳同壺觴。",
      "老夫豈無少年狂，胡爲兀兀坐一床。",
      "憶昔少時事賓友，常有清尊湛東牖。",
      "稍長便不論升斗，纔對白衣輒搔首。",
      "東來三輔西陪京，二十四橋誇廣陵。",
      "萬椽紅蠟槌畫鼓，醒處傳杯醉中舞。",
      "何嘗一日不春風，酒光花艷詩興濃。",
      "兔肩鹿䏶坐據熊，急雪打面看雕弓。",
      "笑談千古一吷中，眼底頓覺四海空。",
      "可憐芳草長邊路，年少堂堂背人去。",
      "歡筵徙廢管與絃，粥鼎相隨朝復暮。",
      "塞砧街鼓總愁聽，凉月花宵等虛度。",
      "前旬作意趁萬紅，沈霪積雨仍多風。",
      "中間一日稍晴意，藥裹關心復思睡。",
      "無氈坐上老相如，昔時依幕今題輿。",
      "三君笑談忽與俱，使我捨策忘其軀。",
      "須臾把酒舌底滑，席地幕天醉鄉闊。",
      "明朝奇祟那可言，閉院重尋舊生活。",
      "回思北海酒不空，料應多病過于儂。",
      "坐客常滿更可疑，華佗已死將誰醫。"
    ],
    "added_time": "2026-01-03 03:06:50"
  },
  {
    "source_file": "poet.tang.21000.json",
    "title": "遣晝",
    "author": "元稹",
    "paragraphs": [
      "密竹有清陰，曠懷無塵滓。",
      "況乃秋日光，玲瓏曉窗裏。",
      "旬休聊自適，今辰日高起。",
      "櫛沐坐前軒，風輕鏡如水。",
      "開卷恣詠謠，望雲閑徙倚。",
      "新菊媚鮮妍，短萍憐靃靡。",
      "埽除田地靜，摘掇園蔬美。",
      "幽翫愜詩流，空堂稱居士。",
      "客來傷寂寞，我念遺煩鄙。",
      "心跡兩相忘，誰能驗行止。"
    ],
    "added_time": "2026-01-03 03:06:52"
  },
  {
    "source_file": "poet.song.94000.json",
    "title": "蒲中次韻提舉趙正之秦亭唱和五首  其三",
    "author": "趙鼎",
    "paragraphs": [
      "隴樹迎人去，關雲逐馬來。",
      "凄風搖白草，落日蔽黄埃。",
      "仗節身方遠，逢山眼暫開。",
      "却臨分水處，蜀道賦高哉。"
    ],
    "added_time": "2026-01-03 03:07:44"
  },
  {
    "source_file": "poet.tang.42000.json",
    "title": "從幸秦川賦鷙獸詩",
    "author": "李浩弼",
    "paragraphs": [
      "巖下年年自寢訛，生靈餐盡意如何。",
      "爪牙衆後民隨減，溪壑深來骨已多。",
      "天子紀綱猶被弄，客人窮獨固難過。",
      "長途莫怪無人跡，盡被山王稜殺他。"
    ],
    "added_time": "2026-01-03 03:07:45"
  },
  {
    "source_file": "poet.song.62000.json",
    "title": "寄李學士",
    "author": "陳師道",
    "paragraphs": [
      "眼看游舊半東都，五歲曾無一紙書。",
      "平日齊名多早達，暮年同國未情疏。",
      "稍尋東剎論茲事，頼有西方託後車。",
      "說與杜郎須著便，不應濠上始知魚。"
    ],
    "added_time": "2026-01-03 03:07:46"
  },
  {
    "source_file": "poet.tang.16000.json",
    "title": "長安秋夜懷陳京昆季",
    "author": "武元衡",
    "paragraphs": [
      "鐘鼓九衢絕，出門千里同。",
      "遠情高枕夜，秋思北窗空。",
      "靜見煙凝燭，閑聽葉墜桐。",
      "玉壺思洞徹，瓊樹憶葱籠。",
      "螢影疎簾外，鴻聲暗雨中。",
      "羇愁難會面，嬾慢責微躬。",
      "甲乙科攀桂，圖書閣踐蓬。",
      "一瓢非可樂，六翮未因風。",
      "寥落悲秋盡，蹉跎惜歲窮。",
      "明朝不相見，流淚菊花叢。"
    ],
    "added_time": "2026-01-03 03:08:14"
  },
  {
    "source_file": "poet.tang.16000.json",
    "title": "冬日漢江南行將赴夏口途次江陵界寄裴尚書",
    "author": "武元衡",
    "paragraphs": [
      "五部擁雙旌，南依墨客卿。",
      "關山迥梁甸，波浪接湓城。",
      "煙景迷時候，雲帆渺去程。",
      "蛤珠馮月吐，蘆雁觸羅驚。",
      "浦樹凝寒晦，江天湛鏡清。",
      "賞心隨處愜，壯志逐年輕。",
      "舟檝不可駐，提封如任情。",
      "向方曾指路，射策許言兵。",
      "蘭渚歇芳意，菱歌非應聲。",
      "元戎武昌守，羊祜幸連營。"
    ],
    "added_time": "2026-01-03 03:08:14"
  },
  {
    "source_file": "poet.tang.16000.json",
    "title": "奉酬中書李相公早朝於中書候傳點偶書所懷",
    "author": "武元衡",
    "paragraphs": [
      "寥落曙鍾斷，微明煙月沈。",
      "翠霞仙仗合，清漏掖垣深。",
      "北極星遙拱，南山闕迥臨。",
      "蘭釭竟曉燄，琪樹欲秋陰。",
      "霄漢慙聯步，貂蟬媿並簪。",
      "德容溫比玉，王度式如金。",
      "魚水千里運，簫韶九奏音。",
      "代天驚度日，擲地喜開襟。",
      "文武時方泰，唐虞道可尋。",
      "忝陪申及甫，清淨奉堯心。"
    ],
    "added_time": "2026-01-03 03:08:14"
  },
  {
    "source_file": "poet.song.87000.json",
    "title": "讀外舅高晉翁詩集",
    "author": "周紫芝",
    "paragraphs": [
      "結髪論人物，傾心慕老成。",
      "掃門嗟齒暮，洗眼失冰清。",
      "心苦彈冠懶，名應脱屨輕。",
      "眼高空爾輩，醉熟自平生。",
      "長嘯蘇門冷，微顰下蔡傾。",
      "千兵森武庫，五字築詩城。",
      "鮑謝篇章麗，陰何句法精。",
      "聱牙徒自放，貞耀復誰旌。",
      "草露功名薄，春雲歲月更。",
      "鴨頭江自綠，馬鬛墓還平。",
      "蹤跡荆襄在，文華劍佩榮。",
      "塵編愁獨把，清淚一縱横。"
    ],
    "added_time": "2026-01-03 03:09:18"
  },
  {
    "source_file": "poet.song.60000.json",
    "title": "次黄完仲見寄韵",
    "author": "劉跂",
    "paragraphs": [
      "讀書老無味，記一輒忘十。",
      "視昔那得超，但覺有不及。",
      "誰能求甚解，拘窘被書縶。",
      "爲文亦爾爾，造語須易給。",
      "未足解客嘲，况復令鬼泣。",
      "柴門一鵲噪，童稚迎信入。",
      "開緘故人書，快閱驚喜集。",
      "新詩瑩病目，儼若冰玉立。",
      "才兼劉柳健，思鄙郊島澀。",
      "定從西山來，爽氣扶岌嶪。",
      "惠然遠見屬，疑我故閑習。",
      "叢臺三晉舊，鎮靜無警急。",
      "府寬郎幕尊，森衛走呼吸。",
      "以茲書檄省，頻歲息篇什。",
      "神交庶暫對，怳不閡川隰。",
      "盧溪白士藪，野處分屣笠。",
      "如聞趣歸裝，早作下車揖。",
      "吾廬雖庳陋，雅亦便樵汲。",
      "無酒或過雄，有酒誰饋伋。",
      "何時甲乙第，版築見君葺。",
      "比鄰或借倩，梨棗亦得拾。",
      "不恥共禿翁，相携走城邑。"
    ],
    "added_time": "2026-01-03 03:09:40"
  },
  {
    "source_file": "poet.song.60000.json",
    "title": "次孫元中至後五日遊蔡氏園韵",
    "author": "劉跂",
    "paragraphs": [
      "林深宜夏炎，亦復便冬冷。",
      "居然安穩處，合是招提境。",
      "晴烟起屋脊，煦日下天井。",
      "飽飯策杖出，如行贊公嶺。",
      "平生一丘壑，快眼春睡醒。",
      "誰言城市喧，能比郊原靜。",
      "人間會合少，萬事等泡影。",
      "適意不自取，兀立真土梗。",
      "時平日月好，歲熟羈旅幸。",
      "逢人但懽喜，得酒便酩酊。",
      "知我非子誰，頻來不須請。"
    ],
    "added_time": "2026-01-03 03:09:40"
  },
  {
    "source_file": "poet.song.60000.json",
    "title": "費家風次韵二首  其一",
    "author": "劉跂",
    "paragraphs": [
      "行年病肺熱，當暑極燔炮。",
      "宵分偶小息，起步駐凉飈。",
      "咄此怪事發，天北起喧囂。",
      "扶搖駕霹靂，萬竅爭怒號。",
      "雙耳不及掩，對語何由交。",
      "木作蔴葦拔，瓦如埃𡏖飄。",
      "顛呶怖欲死，一一驚兒曹。",
      "所憂吾其魚，遑賦屋上茅。",
      "須臾事亦定，骨肉相勤勞。",
      "東方漸杲杲，音響爲誰銷。"
    ],
    "added_time": "2026-01-03 03:09:40"
  },
  {
    "source_file": "poet.song.60000.json",
    "title": "費家風次韵二首  其二",
    "author": "劉跂",
    "paragraphs": [
      "風雷助神物，茲理古不空。",
      "邂逅一夕事，知有費家風。",
      "洛橋誦書女，涇川牧羊童。",
      "不知費氏子，業力與誰同。",
      "便能役蜚廉，頗復鼓豐隆。",
      "坐令城郭人，在爾動用中。",
      "劍出延平水，竹化葛陂翁。",
      "况爾得人趣，變現豈易窮。",
      "時時要雨澤，袢暑殊未終。",
      "勿逢金翅王，非爾能長雄。"
    ],
    "added_time": "2026-01-03 03:09:40"
  },
  {
    "source_file": "poet.song.60000.json",
    "title": "子和惠貺佳什惇敘世契誦詠感慨情見乎辭因次其韵",
    "author": "劉跂",
    "paragraphs": [
      "恭聞裕陵初，文物萬古先。",
      "仁英所造士，臺閣徧招延。",
      "堂堂丹陽公，發軔自賓筵。",
      "維我先大夫，整駕亦周旋。",
      "一時起接武，千里稱比肩。",
      "俱陳曲臺議，共校天祿編。",
      "心期久相契，燥濕無改弦。",
      "晚登廊廟席，玉筍照華顛。",
      "廐馬並飛蓋，齋榻連脩椽。",
      "到今啟事帖，尺牘餘藤牋。",
      "憶我既冠後，羣趨集英前。",
      "公持柱史橐，水鏡資平銓。",
      "謂宜掇上第，擊節稱奏篇。",
      "聲名竟寂寂，感遇空拳拳。",
      "事過劇脫兔，邇來三十年。",
      "翰墨恍未落，拱水森已圓。",
      "嗟哉最孤露，罪戾深益纏。",
      "迷途雖云指，頑質何由鎸。",
      "以茲衆惡歸，白首猶迍邅。",
      "屢驚流夜郎，敢望尉通泉。",
      "弦腸恐齊斷，身璧欲俱捐。",
      "豈知巢傾覆，胎卵却復全。",
      "聖主日方中，照曜無黨偏。",
      "宸筆下霄漢，一洗空宿愆。",
      "生還出望外，喜極悲淚漣。",
      "詩書手自束，衣袂輕欲翾。",
      "猶憂抱沈瘵，針石久未蠲。",
      "朅來問醫藥，蹭蹬淮之壖。",
      "追惟曩時樂，夢破無重眠。",
      "疇知王公子，但說副車賢。",
      "持带走窮隸，趣駕來飛旃。",
      "勞我鬢霜雪，歡顔語㛹娟。",
      "北堂太夫人，備福獨綿綿。",
      "往者三殿朝，吾親亦班聯。",
      "問訊逮妻女，悲懽深愴然。",
      "升堂一拜阻，自痛久拘攣。",
      "念子事方殷，使客舟車駢。",
      "撥忙屢顧盼，尊酒勸留連。",
      "新詩又來辱，巨軸星斗懸。",
      "七字健欲活，靡靡爭春妍。",
      "夷途取騄驥，武庫出戈鋋。",
      "驟聞吳叔辯，霍然病欲痊。",
      "感子重拜嘉，儻未溝壑填。",
      "西風理歸棹，往稼汶陽田。",
      "王途正清廓，天子仁如天。",
      "軒冕豈不好，于我亦青氈。",
      "政惟蕭丘火，寒焰寧復然。",
      "亨衢子當騁，願言早著鞭。",
      "高閎富令息，犢子亦所憐。",
      "世交固未替，更頼清白傳。"
    ],
    "added_time": "2026-01-03 03:09:40"
  },
  {
    "source_file": "poet.song.14000.json",
    "title": "嘉雪應祈呈權郡通判",
    "author": "梅堯臣",
    "paragraphs": [
      "臘近冬殘雲未合，江南青壠麥休肥。",
      "誰將太守隨車雨，一夜從風作雪飛。"
    ],
    "added_time": "2026-01-03 03:09:49"
  },
  {
    "source_file": "poet.song.183000.json",
    "title": "憶昔",
    "author": "周文璞",
    "paragraphs": [
      "憶昔在童初，身輕俗累無。",
      "雲霞明道服，日月綴僊都。",
      "屑玉三危露，泥金一丈符。",
      "遨遊即閶闔，佩带或昆吾。",
      "學語闚真誥，談玄校易圖。",
      "竹間時搏拊，松下亦樗蒲。",
      "謫墮歸巖壑，庸凡近僕奴。",
      "極知方匿景，何敢遽摶扶。",
      "請命書盈紙，祈真淚迸珠。",
      "但能覘帝座，不恨守天厨。",
      "譴巨知難逭，心安敢自誣。",
      "相隨有芒屨，還欲化雙鳬。"
    ],
    "added_time": "2026-01-03 03:10:15"
  },
  {
    "source_file": "poet.tang.16000.json",
    "title": "酬李十一尚書西亭暇日書懷見寄十二韻之作",
    "author": "武元衡",
    "paragraphs": [
      "鼎鉉昔云忝，西南分主憂。",
      "煙塵開僰道，旌節護蠻陬。",
      "任重功無立，力微恩未酬。",
      "據鞍慙齒髮，責帥懼春秋。",
      "高德聞鄭履，儉居稱晏裘。",
      "三刀君入夢，九折我回輈。",
      "時景屢遷易，茲言期退休。",
      "方追故山事，豈謂台堦留。",
      "遐抱清淨理，眷言蘭杜幽。",
      "一緘瓊玖贈，萬里別離愁。",
      "巴嶺雲外沒，蜀江天際流。",
      "懷賢耿遙思，相望鳳池頭。"
    ],
    "added_time": "2026-01-03 03:10:46"
  },
  {
    "source_file": "poet.song.70000.json",
    "title": "東山  其一",
    "author": "鄒浩",
    "paragraphs": [
      "我是來仙閣上仙，天教飛鶴過山顛。",
      "松篁爲我生清韻，一似薫風初入絃。"
    ],
    "added_time": "2026-01-03 03:10:55"
  },
  {
    "source_file": "poet.song.105000.json",
    "title": "癸亥生日前一日讀神仙李清傳作",
    "author": "張嵲",
    "paragraphs": [
      "孟夏倐已晚，詰旦及懸弧。",
      "推遷驚歲序，俯仰念勞劬。",
      "感物嘆漂泊，撫已既叨踰。",
      "去事日已遥，來者言足圖。",
      "澹漠遠世紛，超遥觀道書。",
      "伊昔有勝士，染工藏市區。",
      "感悟及生朝，欲訪仙人閭。",
      "自縋投絕壑，果諧欣願初。",
      "塵念雖少牽，脫屣終不渝。",
      "一死會當有，貴賤理必俱。",
      "萬事惟一捨，此外無復餘。",
      "李君本市人，而予豈非夫。",
      "躡屐千仞崗，振策萬里塗。",
      "暫愒即弱水，款闗必清都。",
      "千載復來歸，陵谷知焉如。"
    ],
    "added_time": "2026-01-03 03:11:30"
  },
  {
    "source_file": "poet.song.105000.json",
    "title": "將請鄉郡作",
    "author": "張嵲",
    "paragraphs": [
      "本初休車騎，陶令歸田園。",
      "憧憧天壤間，何人無一廛。",
      "惟我若斷梗，漂流淛江邊。",
      "牽絲始立歲，屏處知命年。",
      "虚恬因勢使，憔悴仍化遷。",
      "愧無楊僕功，居不外漢闗。",
      "又非穉季俠，徒使墻垣穿。",
      "欲收衰病身，迤邐還故山。",
      "風波渺萬里，欲去無由緣。",
      "願竊刺史符，一臨江漢壖。",
      "敢同晝繡歸，僅比遼鶴翻。",
      "送老得三徑，奉親歸九原。",
      "如斯志願畢，天恩真滿泉。",
      "所祈造物心，俯狥人欲偏。",
      "决策在今歲，無令辜願言。"
    ],
    "added_time": "2026-01-03 03:11:30"
  },
  {
    "source_file": "poet.song.105000.json",
    "title": "上二溪山",
    "author": "張嵲",
    "paragraphs": [
      "積雨連日夜，敢謂今旦晴。",
      "綠彩泛林端，愛此朝景明。",
      "晨炊肅徒馭，結束方上征。",
      "千巖屹穹隆，萬壑臨峥嶸。",
      "誰知有微逕，在此蒼翠屏。",
      "昔聞五尺道，馳心已伶俜。",
      "今朝復何朝，冒此絕險行。",
      "側路不容足，下瞰千仞阬。",
      "步武一蹉跌，隕身如建瓴。",
      "避地本愛死，兹行豈偷生。",
      "籃輿仗傖人，崎嶇信所經。",
      "下爲崖石礙，上苦蘿蔓攖。",
      "陰巖多沮洳，泥苔汏相仍。",
      "薄暮雨欲來，白雲起如蒸。",
      "稍觀前山暗，已復如懸繩。",
      "行行入中林，心悸萬皷鳴。",
      "三泉如雪翻，競瀉石上聲。",
      "值此絕世景，避賊難爲情。",
      "路轉復臨川，濁流方滿盈。",
      "波神恣桀鷔，勢欲丘壑平。",
      "雄張擁行潦，河瀆將抗衡。",
      "我方媚斯水，敢誇海若名。",
      "呌度雨踰急，山烟深杳冥。",
      "捨棹即絕壁，扶持陟碐層。",
      "經行細石墜，十步九戰兢。",
      "羊腸與三塗，其險莫與京。",
      "叱馭匪前哲，但覺微命輕。",
      "須臾至田家，茅茨耿清燈。",
      "篝火燎衣濕，坐使愁慮并。",
      "夜雨喧客耳，羈夢何由成。",
      "平明起長望，重陰竟四瞑。",
      "嘉禾垂壠病，惡木連山榮。",
      "兵荒兼歲惡，吁嗟此黎氓。",
      "泥水方自蔽，出門諒何能。",
      "窮居未覺苦，籬外長峰青。"
    ],
    "added_time": "2026-01-03 03:11:30"
  },
  {
    "source_file": "poet.tang.20000.json",
    "title": "送楊州判官",
    "author": "張籍",
    "paragraphs": [
      "應得煙霞出俗心，茅山道士共追尋。",
      "閑憐鶴貌偏能畫，暗辨桐聲自作琴。",
      "長嘯每來松下坐，新詩堪向雪中吟。",
      "征南幕裏多賓客，君獨相知最校深。"
    ],
    "added_time": "2026-01-03 03:11:40"
  },
  {
    "source_file": "poet.tang.51000.json",
    "title": "歸燕吟獻太尉",
    "author": "崔致遠",
    "paragraphs": [
      "秋去春來能守信，暖風凉雨飽相諳。",
      "再依大厦雖知許，久污雕梁却自慙。",
      "深避鷹鸇投海島，羨他鴛鷺戲江潭。",
      "只將名品齊黃雀，獨讓銜環意未甘。"
    ],
    "added_time": "2026-01-03 03:11:46"
  },
  {
    "source_file": "poet.tang.51000.json",
    "title": "酬楊贍秀才送別",
    "author": "崔致遠",
    "paragraphs": [
      "海槎雖定隔年廻，衣錦還鄉愧不才。",
      "暫別蕪城當葉落，遠尋蓬島趂花開。",
      "谷鸎遙想高飛去，（原注：時楊生有隨計〖高麗本計作行〗之計。",
      "）遼豕寧慙再獻來。",
      "好把壯心謀後會，廣陵風月待銜杯。"
    ],
    "added_time": "2026-01-03 03:11:46"
  },
  {
    "source_file": "poet.tang.17000.json",
    "title": "酬穆七侍郎早登使院西樓感懷",
    "author": "權德輿",
    "paragraphs": [
      "耿耿宵欲半，振衣庭戶前。",
      "浩歌撫長劒，臨風泛清弦。",
      "晴霜麗寒蕪，微月露碧鮮。",
      "杉梧韻幽籟，河漢明秋天。",
      "良夜雖可翫，沈憂逾浩然。",
      "樓中遲啓明，林際揮宿煙。",
      "晨風響鐘鼓，曙色映山川。",
      "滔滔天外駛，杲杲朝日懸。",
      "因窮西南永，得見天地全。",
      "動植相糺紛，車從競喧闐。",
      "鱣鮪躍洪流，麕麚倚荒阡。",
      "嗈嗈白雲鴈，嘒嘒清露蟬。",
      "一氣鼓萬殊，晦明相推遷。",
      "羲和無停鞅，不得常少年。",
      "當令志氣神，及此鬢髮玄。",
      "豈唯十六族，今古稱其賢。",
      "夫君才氣雄，振藻何翩翩。",
      "詩輕沈隱侯，賦擬王仲宣。",
      "小鳥搶榆枋，大鵬激三千。",
      "與君期晚歲，方結林棲緣。"
    ],
    "added_time": "2026-01-03 03:12:10"
  },
  {
    "source_file": "poet.song.14000.json",
    "title": "送郭功甫還青山",
    "author": "梅堯臣",
    "paragraphs": [
      "來何遲遲去何勇，羸馬寒僮肩竦竦。",
      "昨日棄爲梅福官，扁舟早勝大夫種。",
      "負經不厭關山遥，訪我猶將歲月恐。",
      "得言會意若秋鷹，反翅歸飛輕飽氄。",
      "明朝到家年始開，椒花壽酒期親捧。",
      "何當交臂須强行，莫作區區事丘壠。"
    ],
    "added_time": "2026-01-03 03:12:21"
  },
  {
    "source_file": "poet.tang.4000.json",
    "title": "奉酬韋祭酒嗣立偶遊龍門北溪忽懷驪山別業呈諸留守之作",
    "author": "張說",
    "paragraphs": [
      "石澗泉虛落，松崖路曲迴。",
      "聞君北溪下，想像南山隈。",
      "近念鼎湖別，遙思雲嶂陪。",
      "不同奇覯往，空覩斯文來。",
      "歲後寒初變，春前芳未開。",
      "黃蕤嫋岸柳，紫蕚折村梅。",
      "盡室茲遊玩，盈門幾樂哉。",
      "嗟留洛陽陌，夢詣建章臺。",
      "野失巢由性，朝非元凱才。",
      "布懷欽遠迹，幽意日塵埃。"
    ],
    "added_time": "2026-01-03 03:12:30"
  },
  {
    "source_file": "poet.song.158000.json",
    "title": "送宣宗禹保寧軍掌書記",
    "author": "樓鑰",
    "paragraphs": [
      "宣之爲姓世所稀，暇日試爲君家推。",
      "宋之宣公舍與夷，子孫相承此爲基。",
      "或云出自魯宣伯，元和姓纂言則非。",
      "西京功臣虎與義，侯封累世皆宗枝。",
      "盛哉雲陽宣巨公，光武稱其勝二龔。",
      "酆爲司空懷在趙，遥遥久矣無亢宗。",
      "君家本自太末來，世以儒術爲家風。",
      "尚及詹識諸父行，君方髫齔成孤童。",
      "艱難歷徧屹中立，五行俱下攻時習。",
      "自從一登賢士庭，貴名日起人誰及。",
      "舍選真似青銅錢，一躍龍門浪三級。",
      "吾鄉驚喜破天荒，歸見朋儔愈謙挹。",
      "寶婺古郡名浙東，往泛綠水依芙蓉。",
      "如君入幕假途爾，及今民事宜加工。",
      "亨途萬里才發軔，摻袪勿使金樽空。",
      "從今家聲當愈大，坐使宣氏崔盧同。"
    ],
    "added_time": "2026-01-03 03:12:40"
  },
  {
    "source_file": "poet.song.158000.json",
    "title": "林和叔侍郎龜潭莊",
    "author": "樓鑰",
    "paragraphs": [
      "頃年曾記游花谿，宗樞潭府谿之湄。",
      "徘徊其上嘆秀爽，宜有英才瑞明時。",
      "巖巖林公天與奇，勁氣不爲金石移。",
      "少以六義鳴上庠，游宦所至英聲馳。",
      "瀾翻薦口徹旒冕，通籍直上黄金閨。",
      "出宰長城如卓魯，至今遺愛人歌之。",
      "入朝一冠御史豸，臺綱振厲先光輝。",
      "光宗聖度如天大，俾承舊制形宸奎。",
      "言所當言公不屈，上喜抗直深倚毗。",
      "歷居三院上橫榻，首尾獨擊及四期。",
      "擢居小天不肯住，遠指章貢把一麾。",
      "政成召節不旋踵，神與清漲促公歸。",
      "代言批敕節彌勵，藜藿不採非公誰。",
      "竟以松班分制閫，海邦雖陋不鄙夷。",
      "撫摩赤子厪一稔，功利及物難周知。",
      "公方在臺我立螭，臺省相望心事齊。",
      "皇上初政公賜環，我居青瑣公紫薇。",
      "時平論事同努力，寄名雷霆如恐遲。",
      "我求外補徑投閒，公亦出關喜相隨。",
      "受廛親見賢郡侯，攀轅卧轍同旄倪。",
      "公時自謂二宜去，吏民猶誦三不欺。",
      "棠陰蔽芾勿翦伐，萬人來往城南隄。",
      "書來不復說餘事，頗言別墅躬鉏犁。",
      "頻年日涉愈成趣，去家三里共游嬉。",
      "首崇御札極尊閤，又以副墨登之碑。",
      "非欲自詫稽古力，鋪張聖德彰仁慈。",
      "猶記殿上爭挽衣，咫尺龍顔犯天威。",
      "坐以漢法當粉齏，廷臣就列仍紳緌。",
      "篋藏常裾不容毀，如以折檻存軒墀。",
      "公嚴十襲我書榜，老臣追往空涕洟。",
      "吾聞一潭浩深綠，上有怪石形如龜。",
      "是爲古麗最佳處，地藏天作公發揮。",
      "大谿橫貫地坦平，演迤明秀山四圍。",
      "十峰歷歷可名數，餘如芙蓉聳天涯。",
      "獨此一山亙里許，中立壁峻難攀躋。",
      "堂名娛老正東南，比漢二疏公庶幾。",
      "海棠炫晝遶欄檻，細數嫣紅遍繁枝。",
      "雜花滿地秀而野，何殊迂叟居洛師。",
      "千歲靈龜巢蓮葉，祝公耆壽登龐眉。",
      "桃花源杳號霞隠，木奴霜後黄金垂。",
      "深可藏書曠可射，初篁細香臨月池。",
      "狎鷗渚邊鷗爲下，觀魚梁上魚不疑。",
      "懸崖石橫筍斜出，拒霜爲城媚清漪。",
      "公既垂車棄軒冕，鴻飛冥冥不受羈。",
      "超然但欲適吾意，抱甕直欲心忘機。",
      "我雖未到景略序，盡錄無心圖畫爲。",
      "花朝月夕景何限，想見晴好雨亦宜。",
      "落霞孤鶩映西日，多少空翠仍烟霏。",
      "此雖見之咏不足，强欲著語是耶非。",
      "兩守寶婺行或止，無由往叩山中扉。",
      "舊聞趙公訪歐陽，千里命駕如呂稽。",
      "清風明月兩閒人，萬口猶傳樂府詩。",
      "我雖掛冠病雙足，頌繫一榻當炎曦。",
      "荷公雖若魚相忘，尺書時來自緘題。",
      "屢索鄙書懶未暇，又恐境勝難爲詞。",
      "茲來督我語益峻，遠寄蜀絹欄烏絲。",
      "爲吾贈詩仍就寫，欲待相好無時衰。",
      "想像試作高堂賦，身知難往心欲飛。",
      "才固不多老更盡，況此病瘁神亦疲。",
      "不如及今爲公作，語成不工不敢辭。",
      "兩家子弟向後日，庶幾二老同襟期。"
    ],
    "added_time": "2026-01-03 03:12:40"
  },
  {
    "source_file": "poet.song.158000.json",
    "title": "次韵黄文叔正言送日鑄茶",
    "author": "樓鑰",
    "paragraphs": [
      "古人養老食而酳，後人既飽須啜茗。",
      "唐稱陽羨顧渚茶，惠建之名猶未省。",
      "小團花𩊓矞雲龍，競巧爭妍動天聽。",
      "要之造化生萬物，甘苦酸鹽適其性。",
      "古來水品多異同，茶品知誰真得正。",
      "芽新火活善調湯，種類雖殊俱雋永。",
      "坡翁立論亦頗當，一貶一褒何太猛。",
      "北苑固爲天下最，未必餘茶盡邪懭。",
      "越山日鑄名最高，種在陽坡性非冷。",
      "父老不堪痛摧抑，待以奴隸心若鯁。",
      "草木端有地所宜，此品標奇惟一嶺。",
      "祇因雜取應人須，寖使虛名成畫餠。",
      "坡公殆未識吾真，真者如珠光自炯。",
      "白頭拾遺辨真贋，非是容心爲鄉井。",
      "寄來雙缶妙絕倫，病叟新嘗信僥倖。",
      "七碗自煎成水厄，笑看腹似支離癭。"
    ],
    "added_time": "2026-01-03 03:12:40"
  },
  {
    "source_file": "poet.song.158000.json",
    "title": "長生草",
    "author": "樓鑰",
    "paragraphs": [
      "我方髫齔時，已復見茲草。",
      "仲舅尉江陽，奉親顔色好。",
      "窗門掛經冬，蛛絲罩輕縞。",
      "意爲霜雪殘，白花乃明杲。",
      "世間三友外，此有歲寒操。",
      "年至十七八，童心如木槁。",
      "隨時到柯山，逢人細訪考。",
      "買之野人手，何須訪蓬島。",
      "嘗爲伯氏壽，作詩頌難老。",
      "經今五十年，得自江南道。",
      "老我日就衰，歲月豈長保。",
      "一笑哦子詩，猶將伴梨棗。"
    ],
    "added_time": "2026-01-03 03:12:40"
  },
  {
    "source_file": "poet.song.158000.json",
    "title": "又次王恭叔韵  其一",
    "author": "樓鑰",
    "paragraphs": [
      "仲冬方寒荔挺出，仲夏方炎靡草死。",
      "若將朝菌比大椿，相去何啻千萬里。",
      "金芝僊草不可見，長生之草畧相似。",
      "少時曾識青青色，今日得之乃真是。",
      "天工矜憫輕喪生，故出珍苗普相示。",
      "若言神僊可學致，自是未得養生理。"
    ],
    "added_time": "2026-01-03 03:12:40"
  },
  {
    "source_file": "poet.song.63000.json",
    "title": "次韵蘇中丞喜文潛病間",
    "author": "晁補之",
    "paragraphs": [
      "携筇過子約朝朝，况是門無百步遥。",
      "午卧檐曦茶可煮，夜談窗霰栗堪燒。",
      "范魚何用驚生釜，鄭鹿應知夢覆蕉。",
      "試作文殊問居士，從今一飯久如消。"
    ],
    "added_time": "2026-01-03 03:13:00"
  },
  {
    "source_file": "poet.tang.16000.json",
    "title": "酬嚴維秋夜見寄",
    "author": "武元衡",
    "paragraphs": [
      "遙夜思悠悠，聞鐘遠夢休。",
      "亂林螢燭暗，零露竹風秋。",
      "啓戶雲歸棟，褰簾月上鉤。",
      "昭明逢聖代，羈旅別滄洲。",
      "騎省潘郎思，衡闈宋玉愁。",
      "神仙慙李郭，詞賦謝曹劉。",
      "松柏應無變，瓊瑤不可酬。",
      "誰堪此時景，寂寞下高樓。"
    ],
    "added_time": "2026-01-03 03:13:31"
  },
  {
    "source_file": "poet.tang.28000.json",
    "title": "贈箏妓伍卿",
    "author": "李遠",
    "paragraphs": [
      "輕輕沒後更無箏，玉腕紅紗到伍卿。",
      "座客滿筵都不語，一行哀鴈十三聲。"
    ],
    "added_time": "2026-01-03 03:13:31"
  },
  {
    "source_file": "poet.song.97000.json",
    "title": "故市  其一",
    "author": "王洋",
    "paragraphs": [
      "頻陽田宅就荒墟，十室居人九室虚。",
      "驃騎將軍無甲第，書名竹帛又何如。"
    ],
    "added_time": "2026-01-03 03:14:16"
  },
  {
    "source_file": "poet.song.87000.json",
    "title": "次韻具茨老人觀臘月十五日按兵",
    "author": "周紫芝",
    "paragraphs": [
      "六花陣合紅滿川，鼓鼙聲喧旌暗天。",
      "錦裘繡帽不動鞭，腰鞬兩弓誰更先。",
      "城狐社鼠空百千，一呼辟易投戈鋋。",
      "霹靂晝射蛟螭淵，妖星夜落蚩尤躔。",
      "穀城老父書誰傳，可爲帝師策萬全。",
      "脱兔一出忽復旋，風聲鶴唳驚虚弦。",
      "常山蛇勢孰後前，四頭八尾屢變遷。",
      "何止內政分軌連，部伍聊足相糾聯。",
      "勢如漂石奔流泉，蒙衝未數浮江船。",
      "三軍不用呼飛燕，功成唾手豈待年。",
      "長安賊平不改廛，萬里玉關沉夕烟。",
      "降王曳組未解纒，白麻曉下彤庭宣。",
      "兵雄澤潞非公賢，談笑自足空戎邊。"
    ],
    "added_time": "2026-01-03 03:14:25"
  },
  {
    "source_file": "poet.song.87000.json",
    "title": "沈元用太守和具茨詩張元明兩用其韻見邀同賦",
    "author": "周紫芝",
    "paragraphs": [
      "漢陽胡騎嘶秦川，六龍御日升中天。",
      "翠鑾親巡耀寶鞭，神武自作諸將先。",
      "子陽盗據衆萬千，井中蛙腹不受鋋。",
      "虎頭誰敢當文淵，一洗萬古空英躔。",
      "風威巳落諸蕃傳，上兵伐謀軍貴全。",
      "固應玉陛當周旋，朱幡猶此閲望弦。",
      "安危以身誰肯前，願扶國步整播遷。",
      "勁兵出塞鏖祁連，長纓曳首來翩聯。",
      "盡驅酋長朝甘泉，未慚驃騎羞戈船。",
      "先聲旋下齊與燕，稱觴拜舞呼萬年。",
      "黄童佩犢無征廛，農桑萬里通人烟。",
      "蓬頭舞劍空腰纒，要分頗牧來藩宣。",
      "古來千里制一賢，長城未必能防邊。"
    ],
    "added_time": "2026-01-03 03:14:25"
  },
  {
    "source_file": "poet.song.54000.json",
    "title": "題桃花菊",
    "author": "黄裳",
    "paragraphs": [
      "人面亦相映，龍山應獨賞。",
      "却因清淡中，艷異尤堪尚。",
      "靖節籬下吟，幽懷忽馳想。",
      "武林溪上遊，芳容若迎望。",
      "妙本自無二，佳名誰有兩。",
      "辨事惟頼香，根蒂豈容妄。"
    ],
    "added_time": "2026-01-03 03:14:46"
  },
  {
    "source_file": "poet.song.193000.json",
    "title": "予園泰堂之傍有奇石小有有洞箭括有門車箱有谷高廣雖不袤丈而嵌空之勢宛若飄動暇日獨坐對玩移晷因賦",
    "author": "岳珂",
    "paragraphs": [
      "池邊歷平蹊，果下動游鞚。",
      "一笑未心領，萬象徒目送。",
      "淵渟歷危檻，目景眩華棟。",
      "閒情晻不舒，倦思悄如瞢。",
      "忽驚鵲噪簷，恍類雞發甕。",
      "坐開蒼玉壁，平揖青瑶峒。",
      "疇昔果安在，奔走比嶽貢。",
      "仰觀箭括門，廣宇豁晴霧。",
      "右開車箱谷，盤道陟微衕。",
      "中天隠日月，遥海插螮蝀。",
      "居然袤丈間，有此具美衆。",
      "老夫生平嗜，酷好泉石弄。",
      "天巧謝斲削，人爲謾摶控。",
      "尚憶三神游，俛記十年夢。",
      "踞龜曾食蛤，騎鶴更笞鳳。",
      "覺來海山蒼，倏見雪竇空。",
      "便疑勢崷崒，獨欠波澒洞。",
      "捧罌喜對酌，岸幘發孤諷。",
      "此兄定絕奇，吾意當折衷。",
      "一笑問阿章，試與評伯仲。"
    ],
    "added_time": "2026-01-03 03:14:55"
  },
  {
    "source_file": "poet.song.14000.json",
    "title": "寄送吳公明屯田通判秦州",
    "author": "梅堯臣",
    "paragraphs": [
      "一聞春禽婆餠焦，竹林山木生蕭條。",
      "憶君將向洛門去，胡馬無塵塞路遥。",
      "將軍本是漢丞相，玉帳坐辨牙旗梟。",
      "白面書生有肝膽，少年曾過咸陽橋。",
      "今雖老病由廬巷，爲報緩制秦兵驕。"
    ],
    "added_time": "2026-01-03 03:15:00"
  },
  {
    "source_file": "poet.song.9000.json",
    "title": "登和聖製新春",
    "author": "晏殊",
    "paragraphs": [
      "斗柄東回六合春，堯天曆象與時新。",
      "銅壺瑞氣延疏漏，青輅祥風繞畫輪。",
      "雲裏樓臺高鬰鬰，雨中原隰碧鱗鱗。",
      "千枝彩萼梅英吐，百尺金絲柳带勻。",
      "秉籙調元功有序，在璿觀妙政惟醇。",
      "仰瞻魏闕宣和會，共識皇恩子萬民。"
    ],
    "added_time": "2026-01-03 03:15:01"
  },
  {
    "source_file": "poet.tang.4000.json",
    "title": "酬崔光祿冬日述懷贈答",
    "author": "張說",
    "paragraphs": [
      "徐陳嘗並作，枚馬亦同時。",
      "各負當朝譽，俱承明主私。",
      "夫君邁前侶，觀國騁奇姿。",
      "山似鳴威鳳，泉如出寶龜。",
      "才雄子雲筆，學廣仲舒帷。",
      "紫綬拂三寺，朱門臨九逵。",
      "昔我含香日，聯爾縉雲司。",
      "朝攜蘭省步，夕退竹林期。",
      "中路一分手，數載來何遲。",
      "求友還相得，羣英復在茲。",
      "留臺少人務，方駕遞尋追。",
      "涉玩懷同賞，霑芳憶共持。",
      "迎賓南澗飲，載妓東城嬉。",
      "春郊綠畝秀，秋澗白雲滋。",
      "名畫披人物，良書討滯疑。",
      "興來光不惜，歡往迹如遺。",
      "歲晏罷行樂，層城間所思。",
      "夜魂燈處厭，朝髪鏡前衰。",
      "忽枉崔駰什，兼流韋孟詞。",
      "曲高彌寡和，主善代爲師。",
      "齊戒觀華玉，留連歎色絲。",
      "終慙起予者，何足與言詩。"
    ],
    "added_time": "2026-01-03 03:16:07"
  },
  {
    "source_file": "poet.song.62000.json",
    "title": "次韵寄答晁無咎",
    "author": "陳師道",
    "paragraphs": [
      "西湖欲雨厨煙滿，風葉倒囊雲覆碗。",
      "望湖樓上白頭人，獨倚欄干誰肯伴。",
      "獨有詩人記病身，清風千里寄行塵。",
      "豪華信有回天力，驚開桃李閑新春。",
      "往事不回如過雨，醉夢恍然忘惡語。",
      "人生如幻此何尤，未信黄金貴於土。",
      "愛子千篇頃刻成，借將胸腹詫吳人。",
      "吟哦怪有芳鮮氣，却被湖山識姓名。",
      "文章廢退知難强，身外虛華本無望。",
      "何曾臨水惜芒鞋，却解逢人拈拄杖。",
      "眼根清浄塵不留，登伽過盡不回頭。",
      "家在中原歸未得，江淮斷道無行舟。",
      "兩山相逢翻手疾，欲謀一笑寧無日。",
      "却慚懷朴似周人，祇可聞名不須識。"
    ],
    "added_time": "2026-01-03 03:16:16"
  },
  {
    "source_file": "poet.song.55000.json",
    "title": "賦秀遠堂",
    "author": "趙德孺",
    "paragraphs": [
      "翰林李謫仙，埋骨青山下。",
      "平生愛此山，老去終不捨。",
      "放逐鵷鷺行，追隨雞黍社。",
      "文采今尚存，英風滿松檟。",
      "寥寥五百年，好尚世所寡。",
      "韓子荆州後，爲求襲良冶。",
      "乃祖當時輩，異代同瀟洒。",
      "結堂山之陽，真趣非少假。",
      "秀色來天外，遠勢包平野。",
      "烟嵐浮翠黛，攬之不容把。",
      "徜徉盤谷遊，屢請秣吾馬。",
      "時無謫仙人，登臨誰賦者。",
      "九原如可作，一奠招魂斝。"
    ],
    "added_time": "2026-01-03 03:16:27"
  },
  {
    "source_file": "poet.song.70000.json",
    "title": "示張道人",
    "author": "鄒浩",
    "paragraphs": [
      "幾年龍虎自相隨，南斗延生恩賜歸。",
      "霄漢路通鸞鶴在，不妨高躡紫雲飛。"
    ],
    "added_time": "2026-01-03 03:16:51"
  },
  {
    "source_file": "poet.song.60000.json",
    "title": "題束道輔懷疏亭二首  其一",
    "author": "劉跂",
    "paragraphs": [
      "逢時樂宦達，既達貴蚤休。",
      "東門兩歸客，冉冉不可留。",
      "大夫名賢後，出處亦俱優。",
      "築室在何許，南郭林塘幽。",
      "安車搖佩魚，步屧隨杖鳩。",
      "勝日至佳客，懽顔終獻酬。",
      "鄙人最樗散，世用一何繆。",
      "政以無事身，尊俎常見收。",
      "令年掃三徑，近不隔虎丘。",
      "欲問杜陵老，來往幾風流。"
    ],
    "added_time": "2026-01-03 03:17:30"
  },
  {
    "source_file": "poet.song.60000.json",
    "title": "舟行懷斯川用王介甫韵",
    "author": "劉跂",
    "paragraphs": [
      "遄往欲何之，緩行聊爾爾。",
      "悟身無期會，在彼猶在此。",
      "輕舠類短鞍，安取途九軌。",
      "所嗟湍流長，汩沒未及已。",
      "蒹葭雁鶩澤，清淺良可喜。",
      "美人詎云遠，耿耿隔一水。",
      "憐我抱沈痛，藥劑厭餘滓。",
      "談笑何時來，幽憂頼湔洗。"
    ],
    "added_time": "2026-01-03 03:17:30"
  },
  {
    "source_file": "poet.tang.31000.json",
    "title": "和柯古窮居苦日喜雨",
    "author": "韋蟾",
    "paragraphs": [
      "貞機澹少思，雅尚防多僻。",
      "攬葛猶不畏，勞形同處瘠。",
      "頭焦詎是焚，背汗寧關炙。",
      "方欣見潤礎，那虞悲鑠石。",
      "道與古人期，情難物外適。",
      "幾懷朱邸綬，頗曠金門籍。",
      "清奧已蕭蕭，陳柯將槭槭。",
      "玉律詩調正，瓊巵酒腸窄。",
      "衣桁襲中單，浴牀拋下綌。",
      "黎侯寓於衛，六義非凡格。"
    ],
    "added_time": "2026-01-03 03:17:40"
  },
  {
    "source_file": "poet.tang.17000.json",
    "title": "寄李衡州",
    "author": "權德輿",
    "paragraphs": [
      "片石叢花畫不如，庇身三逕豈吾廬。",
      "主人千騎東方遠，唯望衡陽鴈足書。"
    ],
    "added_time": "2026-01-03 03:17:47"
  },
  {
    "source_file": "poet.song.54000.json",
    "title": "送人赴官秘閣",
    "author": "黄裳",
    "paragraphs": [
      "經行當年已充賦，却遂鹿官走塵土。",
      "百里牛刀未甘弄，况有文章自當貢。",
      "屢扣天閽出奇語，落筆紛紛動堯禹。",
      "雪天得職懷抱清，道山入局憂慮寧。",
      "今也無慚故鄉舉，幽閒更有登真路。",
      "惟我曾遊今已古，想見朋從散還聚。",
      "豈事塗改如排牙，忽落鉛刀得依據。",
      "常笑蠹魚乾自忙，正似求生轍中鮒。",
      "學海無從今幾年，謾惜公家費毫楮。",
      "春芽竟好清晝深，石鼎蠅聲遶庭戶。",
      "恍然似揖前朝人，高下圖書迓青顧。",
      "養才此地良有因，入鬧誰醒靜方悟。",
      "要使中虛心鑑明，乃欲他時照紛遽。",
      "名利人人情正炎，我抱天君獨爲主。",
      "設官之意非徒然，君恩可報唯心淵。",
      "案牒相忘花字閒，養心乃在雲日邊。",
      "佳氣葱葱指歸處，頓覺身輕如插羽。",
      "扁舟莫怯霜華濃，已有東風送君去。"
    ],
    "added_time": "2026-01-03 03:18:04"
  },
  {
    "source_file": "poet.tang.29000.json",
    "title": "河陽詩",
    "author": "李商隱",
    "paragraphs": [
      "黃河搖溶天上來，玉樓影近中天臺。",
      "龍頭瀉酒客壽杯，主人淺笶紅玫瑰。",
      "梓澤東來七十里，長溝複塹埋雲子。",
      "可惜秋眸一臠光，漢陵走馬黃塵起。",
      "南浦老魚腥古涎，真珠密字芙蓉篇。",
      "湘中寄到夢不到，衰容自去拋涼天。",
      "憶得蛟絲裁小卓，蛺蝶飛迴木綿薄。",
      "綠繍笙囊不見人，一口紅霞夜深嚼。",
      "幽蘭泣露新香死，畫圖淺縹松溪水。",
      "楚絲微覺竹枝高，半曲新辭寫緜紙。",
      "巴西夜市紅守宮，後房點臂斑斑紅。",
      "堤南渴雁自飛久，蘆花一夜吹西風。",
      "曉簾串斷蜻蜓翼，羅屏但有空青色。",
      "玉灣不釣三千年，蓮房暗被蛟龍惜。",
      "濕銀注鏡井口平，鸞釵映月寒錚錚。",
      "不知桂樹在何處，仙人不下雙金莖。",
      "百尺相風插重屋，側近嫣紅伴柔綠。",
      "百勞不識對月郎，湘竹千條爲一束。"
    ],
    "added_time": "2026-01-03 03:19:19"
  },
  {
    "source_file": "poet.tang.43000.json",
    "title": "冬",
    "author": "無名氏",
    "paragraphs": [
      "蒼茫枯磧陰雲滿，古木號空晝光短。",
      "雲擁三峯嶽色低，冰堅九曲河聲斷。",
      "浩汗霜風刮天地，溫泉火井無生意。",
      "澤國龍蛇凍不伸，南山瘦柏銷殘翠。"
    ],
    "added_time": "2026-01-03 03:19:24"
  },
  {
    "source_file": "poet.song.105000.json",
    "title": "過楊村溪",
    "author": "張嵲",
    "paragraphs": [
      "坡陁兩山間，滄波旦夕騖。",
      "高柳横澄流，歲久根全露。",
      "細雨川上来，瀾漪滿沿泝。",
      "灌木生退灘，危橋架孤嶼。",
      "石瀨斵春冰，山雲粉輕絮。",
      "往歲憶經過，物色如雅素。",
      "陽春日已遠，嘆息流年度。",
      "来軌不暫停，往躅自成故。",
      "初爲閩嶺遊，後指江東去。",
      "風急子規啼，何由傍歸路。"
    ],
    "added_time": "2026-01-03 03:19:36"
  },
  {
    "source_file": "poet.song.96000.json",
    "title": "次韻避寇二首  其二",
    "author": "沈與求",
    "paragraphs": [
      "宦遊成屢卻，戎壘悵頻遭。",
      "聞詔趨吳會，經途事董逃。",
      "心期紓國難，力欲挽人豪。",
      "漂泊多危涕，真成失木猱。"
    ],
    "added_time": "2026-01-03 03:19:38"
  },
  {
    "source_file": "poet.tang.38000.json",
    "title": "六言三首 一",
    "author": "韓偓",
    "paragraphs": [
      "春樓處子傾城，金陵狎客多情。",
      "朝雲暮雨會合，羅韤繡被逢迎。",
      "華山梧桐相覆，蠻江荳蔻連生。",
      "幽歡不盡告別，秋河悵望平明。"
    ],
    "added_time": "2026-01-03 03:20:03"
  },
  {
    "source_file": "poet.tang.42000.json",
    "title": "題景煥畫應天寺壁天王歌",
    "author": "歐陽炯",
    "paragraphs": [
      "錦城東北黃金地，故跡何人興此寺。",
      "白眉長老重名公，曾識會稽山處士。",
      "寺門左壁圖天王，威儀部從來何方。",
      "鬼神怪異滿壁走，當簷颯颯生秋光。",
      "我聞天王分理四天下，水晶宮殿琉璃瓦。",
      "綵杖時驅狒𤝞裝，金鞭頻策騏驎馬。",
      "毗沙大像何光輝，手擎巨塔凌雲飛。",
      "地神對出寶缾子，天女倒披金縷衣。",
      "唐朝說著名公畫，周昉毫端善圖寫。",
      "張僧繇是有神人，吳道子稱無敵者。",
      "奇哉妙手傳孫公，能如此地留神蹤。",
      "斜窺小鬼怒雙目，直倚越狼高半胸。",
      "寶冠動總生威容，趨蹌左右來傾恭。",
      "臂橫鷹爪尖纖利，腰纏虎皮斑剝紅。",
      "飄飄但恐入雲中，步驟還疑歸海東。",
      "蟒蛇拖得渾身墮，精魅搦來雙眼空。",
      "當時此藝實難有，鎮在寶坊稱不朽。",
      "東邊畫了空西邊，留與後人教敵手。",
      "後人見者皆心驚，盡爲名公不敢爭。",
      "誰知未滿三十載，或有異人來間生。",
      "匡山處士名稱樸，頭骨高奇連五嶽。",
      "曾持象簡累爲官，又有蛇珠常在握。",
      "昔年長老遇奇蹤，今日門師識景公。",
      "興來便請泥高壁，亂搶筆頭如疾風。",
      "逡巡隊仗何顛逸，散漫奇形皆湧出。",
      "交加器械滿虛空，兩面或然如鬬敵。",
      "聖王怒色覽東西，劒刃一揮皆整齊。",
      "腕頭獅子咬金甲，脚底夜叉擊絡鞮。",
      "馬頭壯健多筋節，烏觜彎環如屈鐵。",
      "遍身虵虺亂縱橫，遶頷髑髏乾孑裂。",
      "眉麤眼豎髮如錐，怪異令人不可知。",
      "科頭巨卒欲生鬼，半面女郎安小兒。",
      "況聞此寺初興置，地脉沈沈當正氣。",
      "如何請得二山人，下筆咸成千古事。",
      "君不見明皇天寶年，畫龍致雨非偶然。",
      "包含萬象藏心裏，變現百般生眼前。",
      "後來畫品列名賢，唯此二人堪比肩。",
      "人間是物皆求得，此樣欲於何處傳。",
      "嘗憂壁底生雲霧，揭起寺門天上去。"
    ],
    "added_time": "2026-01-03 03:20:29"
  },
  {
    "source_file": "poet.song.8000.json",
    "title": "依韻答賈黯監丞賀雪",
    "author": "范仲淹",
    "paragraphs": [
      "今之刺史古諸侯，孰敢不分天子憂。",
      "自秋徂冬渇雨雪，旬奏空文慚轉郵。",
      "得非郡國政未洽，刺史閉閤當自尤。",
      "上賴天子仁且聖，神龍奔走不俟求。",
      "同雲千里結雪意，一夕密下誠如羞。",
      "曉來賞心江海上，東望不見三神丘。",
      "渾祛厲氣發和氣，明年黍稷須盈疇。",
      "烟郊空闊獵者健，酒市暖熱沽人稠。",
      "光精璨璨奪劍戟，清寒拂拂生衣裘。",
      "鈴齋賀客有喜色，飲酣歌作擊前籌。",
      "常願帝力及南畝，盡使風俗如東鄒。",
      "誰言吾子青春者，意在生民先發謳。"
    ],
    "added_time": "2026-01-03 03:20:38"
  },
  {
    "source_file": "poet.song.8000.json",
    "title": "依韻答提刑張太博嘗新醖",
    "author": "范仲淹",
    "paragraphs": [
      "南陽本佳處，偶得作守臣。",
      "地與汝墳近，古來風化純。",
      "當官一無術，易易復循循。",
      "長使下情達，窮民奚不伸。",
      "此外更何事，優游欵嘉賓。",
      "時得一笑會，恨無千日醇。",
      "客有多聞者，密法爲我陳。",
      "自言此靈物，盡心妙始臻。",
      "非徒水泉潔，大要麴糵均。",
      "暄涼體四時，日月周數旬。",
      "其氣芳以烈，厥味和而辛。",
      "涓涓滴小槽，清光能照人。",
      "固可奉宗廟，宜能格天神。",
      "我姑酌金罍，駐此席上珍。",
      "况有百花洲，水木長時新。",
      "煙姿藏碧塢，柳杪見朱闉。",
      "兩兩鳬鴈侣，依依江海瀕。",
      "晚光倒晚影，一川無一塵。",
      "悠悠乘畫舸，坦坦解朝紳。",
      "綠陰承作蓋，芳草就爲茵。",
      "引此杯中物，獻酬交錯頻。",
      "禮俗重三爵，今乃不記巡。",
      "大言出物表，本性還天真。",
      "或落孟嘉帽，或抛陶令巾。",
      "吾非葛天氏，誰爲劉伯倫。",
      "大使達觀者，與予日相親。",
      "作詩美嘉會，調高繼無因。",
      "但願天下樂，一若樽前身。",
      "長戴堯舜主，盡作羲黄民。",
      "耕田與鑿井，熙熙千萬春。"
    ],
    "added_time": "2026-01-03 03:20:38"
  },
  {
    "source_file": "poet.song.8000.json",
    "title": "寄題峴山羊公祠堂",
    "author": "范仲淹",
    "paragraphs": [
      "休哉羊叔子，輔晉功勳大。",
      "化行江漢間，恩被疆埸外。",
      "中國倚而安，治爲天下最。",
      "開府多英僚，置酒每高會。",
      "徘徊臨峴首，興言何慷慨。",
      "此山自古有，游者千萬輩。",
      "堙滅皆無聞，空悲歲月邁。",
      "公乎仁澤深，風采獨不昧。",
      "于今墮淚碑，觀之益欽戴。",
      "卓有王源叔，文學偉當代。",
      "借麾來襄陽，高懷極恬退。",
      "山姿列雲端，江響拂天籟。",
      "行樂何逍遙，覽古忽感概。",
      "不見叔子祠，蕪沒民疇內。",
      "千金贖故基，廟貌重營繪。",
      "襄人復其祀，水旱有攸賴。",
      "太守一興善，比戶皆歡快。",
      "源叔政可歌，又留千載愛。"
    ],
    "added_time": "2026-01-03 03:20:38"
  },
  {
    "source_file": "poet.song.8000.json",
    "title": "送河東提刑張太博",
    "author": "范仲淹",
    "paragraphs": [
      "憶守姑蘇日，見君已驚人。",
      "翩翩幕中畫，落落席上珍。",
      "强記及敏力，一一精如神。",
      "洎余領西帥，密與羌夏鄰。",
      "君來貳邊郡，表裏還相親。",
      "有如得四支，周旋衞其身。",
      "予始按萬渠，兵行百物陳。",
      "而君主其事，進退皆有倫。",
      "羌酋八九百，醉歌喜齗齗。",
      "傳告以號令，再拜罔不馴。",
      "作城大順川，扼胡來路津。",
      "漢軍始屯集，虜騎俄紛綸。",
      "諸將稍畏怯，偶語辭艱辛。",
      "君躍疋馬去，入險將死濱。",
      "持檛畫禍福，虎校靡不遵。",
      "呼兵就畚鍤，悦使咸忻忻。",
      "晝夜戰且役，城成未踰旬。",
      "虜乃急攻我，萬衆生煙塵。",
      "蒼惶被矢石，遁走無逡巡。",
      "君馳奏闕下，感慨動中宸。",
      "是秋懷敏敗，虜勢侵涇原。",
      "天地正愁慘，關輔將迸奔。",
      "腹心苟不守，皮膚安得存。",
      "予召蕃漢兵，趨邠當北門。",
      "諸將切切議，謂宜守塞垣。",
      "惟君力贊我，咸鎬爲本根。",
      "全師遂鼓進，連城息驚喧。",
      "果釋天子憂，奬詔垂明恩。",
      "予貳機衡重，君掌食貨繁。",
      "豈敢懈夙夜，未嘗攄笑言。",
      "今叨領南陽，會君乘使軒。",
      "攜手百花洲，無時不開樽。",
      "語論極今古，情契及子孫。",
      "氣同若蘭芝，聲應如篪塤。",
      "浩歌忘物我，劇飲無涼暄。",
      "自問平生心，此樂曾幾番。",
      "一旦改使節，怱怱指并汾。",
      "惜别固不忍，贈行當有云。",
      "從來宿兵地，北與胡漢分。",
      "長河出紫塞，太行入青雲。",
      "天然作雄屏，覽者懷忠勳。",
      "行府在平陽，山川秀氤氳。",
      "堯民擊壤歌，千古猶得聞。",
      "君有經濟心，潤以金石文。",
      "攬轡問風俗，坐堂精典墳。",
      "此道日益大，行行思致君。"
    ],
    "added_time": "2026-01-03 03:20:38"
  },
  {
    "source_file": "poet.song.8000.json",
    "title": "依韻和提刑太博嘉雪",
    "author": "范仲淹",
    "paragraphs": [
      "南陽風俗常苦耕，太守憂民敢不誠。",
      "今秋與冬數月旱，二麥無望愁編氓。",
      "龍遁雲藏不肯起，荒祠巫鼓徒轟轟。",
      "昨宵天意驟回復，繁陰一布飄寒英。",
      "裁成片片盡六出，化工造物何其精。",
      "散亂狂飛若倚勢，徘徊緩舞如含情。",
      "千門競掃明月色，萬木都拆寒梅英。",
      "天上風流忽爾在，人間險阻無不平。",
      "因松偶作琴瑟調，過竹徐聞環珮聲。",
      "江天鳴鴈畏相失，龍庭奔馬豪如驚。",
      "丞相沙隄初踏練，將軍紫髯渾綴瓔。",
      "巖前饑殺嘯風虎，海上凍死吞舟鯨。",
      "我有高樓擘雲上，雙瞳一開千里明。",
      "羣閻逐去疫癘遠，長逵壓下塵埃清。",
      "當知有年可坐致，東臯父老休營營。",
      "因招大使賞天瑞，醉把羲黄向上評。",
      "窮通得喪了無事，莊老器宇何難并。",
      "君起作歌我作和，天地和氣須充盈。",
      "當年此樂不可得，與雪對舞攄平生。",
      "共君學取雪好處，平施萬物如權衡。"
    ],
    "added_time": "2026-01-03 03:20:38"
  },
  {
    "source_file": "poet.song.60000.json",
    "title": "題古器物銘贈得甫兼簡諸友",
    "author": "劉跂",
    "paragraphs": [
      "往者李龍眠，監河國城岸。",
      "家多古時器，羅列供客玩。",
      "爵觚屢飲我，鼎鬲貯肴膳。",
      "到今李侯書，一展如對面。",
      "邇來三十載，復向趙卿見。",
      "收藏又何富，摹寫粲黄卷。",
      "沈酣夏商周，餘嗜到兩漢。",
      "銘識文字祖，曾玄成籀篆。",
      "頗通蒼雅學，不畏魚魯眩。",
      "遂將傳琬琰，索我序且讚。",
      "我衰心力薄，游不出里閈。",
      "孔懷忘年友，契闊異州縣。",
      "深慚千里駕，請畢十日燕。",
      "諸賢共留連，更頼三語掾。"
    ],
    "added_time": "2026-01-03 03:20:43"
  },
  {
    "source_file": "poet.song.97000.json",
    "title": "聞秀實歸自臨安有新作戲以小詩寄之四首  其一",
    "author": "王洋",
    "paragraphs": [
      "永豐西角綠絲垂，盡日無人可得知。",
      "聞道棃園採新曲，長安十様畫宫眉。"
    ],
    "added_time": "2026-01-03 03:21:22"
  },
  {
    "source_file": "poet.song.86000.json",
    "title": "正月七日初見梅花",
    "author": "方元修",
    "paragraphs": [
      "雪凈冰融溪作鱗，梅花經眼日當人。",
      "北枝風力顧不早，東閣詩情聊一新。",
      "煙並博山薫莫亂，色同衰鬢插宜新。",
      "一年好處得全盡，紅綻雨肥猶弄春。"
    ],
    "added_time": "2026-01-03 03:21:58"
  },
  {
    "source_file": "poet.song.105000.json",
    "title": "南山觀梅",
    "author": "張嵲",
    "paragraphs": [
      "春雪欲垂地，春水縠紋浮。",
      "亂山無人到，梅花供客愁。",
      "輕風側烏帽，韶序欺白頭。",
      "攀條記舊賞，嗅蘂悲前遊。",
      "斜日忽反照，煙華風際流。",
      "已歎繁華盛，俄觀青蔭稠。",
      "沉吟兩京路，惻悵瀕漢洲。",
      "尚想萬玉妃，清樽交獻酬。",
      "天涯歎憔悴，覽物空夷猶。",
      "飲罷不能賦，臨風三歎休。"
    ],
    "added_time": "2026-01-03 03:22:12"
  },
  {
    "source_file": "poet.tang.17000.json",
    "title": "奉送韋起居老舅百日假滿歸嵩陽舊居",
    "author": "權德輿",
    "paragraphs": [
      "威鳳翔紫氣，孤雲出寥天。",
      "奇采與幽姿，縹緲皆自然。",
      "嘗聞陶唐氏，亦有巢由全。",
      "以此聳風俗，豈必效羈牽。",
      "大君遂羣方，左史蹈前賢。",
      "振衣去朝市，賜告歸林泉。",
      "滑和固難久，循性得所便。",
      "有名皆畏途，無事乃真筌。",
      "舊壑窮杳窱，新潭漾淪漣。",
      "嵓花落又開，山月缺復圓。",
      "輕策逗蘿逕，幅巾淩翠煙。",
      "機閑魚鳥狎，體和芝朮鮮。",
      "四皓本違難，二疏猶待年。",
      "況今寰海清，復此鬢髮玄。",
      "顧慙纓上塵，未絕區中緣。",
      "齊竽終自退，心寄嵩峯巔。"
    ],
    "added_time": "2026-01-03 03:22:46"
  },
  {
    "source_file": "poet.tang.43000.json",
    "title": "雞頭",
    "author": "無名氏",
    "paragraphs": [
      "湖浪參差疊寒玉，水仙曉展鉢盤綠。",
      "淡黃根老栗皺圓，染青刺短金罌熟。",
      "紫羅小囊光緊蹙，一掬真珠藏蝟腹。",
      "叢叢引觜傍蓮洲，滿川恐作天雞哭。"
    ],
    "added_time": "2026-01-03 03:23:00"
  },
  {
    "source_file": "poet.tang.43000.json",
    "title": "紅薔薇",
    "author": "無名氏",
    "paragraphs": [
      "九天碎霞明澤國，造化工夫潛剪刻。",
      "淺碧眉長約細枝，深紅刺短鉤春色。",
      "晴日當樓曉香歇，錦帶盤空欲成結。",
      "謝豹聲催麥隴秋，春風吹落猩猩血。"
    ],
    "added_time": "2026-01-03 03:23:00"
  },
  {
    "source_file": "poet.tang.43000.json",
    "title": "斑竹簟",
    "author": "無名氏",
    "paragraphs": [
      "龍鱗滿牀波浪濕，血光點點湘娥泣。",
      "一片晴霞凍不飛，深沈盡訝蛟人立。",
      "百朵排花蜀纈明，珊瑚枕滑葛衣輕。",
      "閑窗獨臥曉不起，冷浸羈魂錦江裏。"
    ],
    "added_time": "2026-01-03 03:23:00"
  },
  {
    "source_file": "poet.tang.43000.json",
    "title": "聽琴",
    "author": "無名氏",
    "paragraphs": [
      "六律鏗鏘間宮徵，伶倫寫入梧桐尾。",
      "七條瘦玉叩寒星，萬派流泉哭纖指。",
      "空山雨腳隨雲起，古木燈青嘯山鬼。",
      "田文墮淚曲未終，子規啼血哀猿死。"
    ],
    "added_time": "2026-01-03 03:23:00"
  },
  {
    "source_file": "poet.tang.43000.json",
    "title": "石榴",
    "author": "無名氏",
    "paragraphs": [
      "蟬嘯秋雲槐葉齊，石榴香老庭枝低。",
      "流霞色染紫罌粟，黃蠟紙苞紅瓠犀。",
      "玉刻冰壺[含]露溼，斒斑似帶湘娥泣。",
      "蕭娘初嫁嗜甘酸，嚼破水精千萬粒。"
    ],
    "added_time": "2026-01-03 03:23:00"
  },
  {
    "source_file": "poet.song.87000.json",
    "title": "羣山臺暮雨",
    "author": "周紫芝",
    "paragraphs": [
      "傑觀凌寒江，朱欄俯平野。",
      "羣峰江上來，屹立羅萬馬。",
      "山容多態度，顯晦入模寫。",
      "朝雲結烟鬟，翠色遠相射。",
      "夜月横脩眉，娟娟亦閑雅。",
      "天生此尤物，政復爲閑者。",
      "馮夷翻怒濤，汹汹激風榭。",
      "神女亦將雲，時從楚臺下。",
      "造物出奇傑，娛客助揮灑。",
      "時方苦積潦，百里無十舍。",
      "我雖非官曹，對酒那忍把。",
      "人生急行樂，有味如啖蔗。",
      "悲喜有乘除，歸愁耿長夜。"
    ],
    "added_time": "2026-01-03 03:23:17"
  },
  {
    "source_file": "poet.tang.29000.json",
    "title": "送從翁從東川弘農尚書幕",
    "author": "李商隱",
    "paragraphs": [
      "大鎮初更帥，嘉賓素見邀。",
      "使車無遠近，歸路更煙霄。",
      "穩放驊騮步，高安翡翠巢。",
      "御風知有在，去國肯無聊。",
      "早忝諸孫末，俱從小隱招。",
      "心懸紫雲閣，夢斷赤城標。",
      "素女悲清瑟，秦娥弄玉簫。",
      "山連玄圃近，水接絳河遙。",
      "豈意聞周鐸，翻然慕舜韶。",
      "皆辭喬木去，遠逐斷蓬飄。",
      "薄俗誰其激，斯民已甚恌。",
      "鸞皇期一舉，燕雀不相饒。",
      "敢共頽波遠，因之內火燒。",
      "是非過別夢，時節慘驚飙。",
      "未至誰能賦，中乾欲病痟。",
      "屢曾紆錦繍，勉欲報瓊瑤。",
      "我恐霜侵鬢，君先綬挂腰。",
      "甘心與陳阮，揮手謝松喬。",
      "錦里差隣接，雲臺閉寂寥。",
      "一川虛月魄，萬崦自芝苗。",
      "瘴雨瀧間急，離魂峽外銷。",
      "非關無燭夜，其奈落花朝。",
      "幾處逢鳴佩，何筵不翠翹。",
      "蠻童騎象舞，江市賣鮫綃。",
      "南詔知非敵，西山亦屢驕。",
      "勿貪佳麗地，不爲聖明朝。",
      "少減東城飲，時看北斗杓。",
      "莫因乖別久，遂逐歲寒凋。",
      "盛幕開高宴，將軍問故僚。",
      "爲言公玉季，早日棄漁樵。"
    ],
    "added_time": "2026-01-03 03:23:31"
  },
  {
    "source_file": "poet.song.60000.json",
    "title": "答王升之",
    "author": "劉跂",
    "paragraphs": [
      "去家今來歸，川陸萬里長。",
      "有官無祿食，生理劇微茫。",
      "饑創何時瘳，麥隴得扁倉。",
      "丁稚八九人，我老自裹糧。",
      "不辭終歲勤，一飽幸見償。",
      "所願杯椀足，何取玉無當。",
      "向來無數青，渾作可憐黄。",
      "想見冰玉姿，膏沐出沸湯。",
      "誰作不祥語，詛呪甚砭傷。",
      "妒人神所呵，坐使天雨霶。",
      "翁媼拜相賀，懽欲插翅翔。",
      "新詩果來謝，追悔如負芒。",
      "君惟文字戲，竿木故逢場。",
      "豈顧狷狹人，爲虐變炎凉。",
      "且復置是事，釀玉滿君堂。",
      "垂涎得涓滴，渴夢轉顛狂。",
      "不嫌餠餌惡，雖賤敢獨嘗。",
      "交易儻許可，寧復有他腸。",
      "且毌火我屋，亦未穴君牆。",
      "乘除各醉飽，前事永相忘。"
    ],
    "added_time": "2026-01-03 03:24:09"
  },
  {
    "source_file": "poet.song.72000.json",
    "title": "學韓退之體賦蝦蟆一篇",
    "author": "洪芻",
    "paragraphs": [
      "吾廬逼沮洳，蛙蛤宗生之。",
      "委委見蝌蚪，閣閣已在茲。",
      "夜聲一何喧，達旦乃寖微。",
      "月令紀螻蟈，語默亦有時。",
      "豈伊不平鳴，沓沓竟何爲。",
      "那復當鼓吹，安能問官私。",
      "吾聞崑崙下，厥大數十圍。",
      "蟾蜍窟望舒，色勝金褭蹄。",
      "癡騃反食月，吞吐誰能知。",
      "坎井我自足，跳梁而持頤。",
      "鼈笑色無慍，鶉化理莫推。",
      "疥體不自惜，或以調鹽醯。",
      "柳州味南烹，下筯甘若飴。",
      "在昔薦宗廟，乃與羔兔齊。",
      "擅減幾被坐，巨細不可遺。",
      "莫以腥臊棄，終將瑚璉期。"
    ],
    "added_time": "2026-01-03 03:24:28"
  },
  {
    "source_file": "poet.song.72000.json",
    "title": "藏之和予蝦蟆短調再作之因以策事",
    "author": "洪芻",
    "paragraphs": [
      "蝦蟆何爲者，痱磊盎於背。",
      "人言懷土蟲，棄去俄復在。",
      "昔有係青繒，酉陽志其怪。",
      "嘗觀三物圖，副以蝍蛆带。",
      "相持莫先動，含毒相屠膾。",
      "端欲兄龜龍，未肯弟孔翠。",
      "俳語解人頤，子陽妄尊大。",
      "慎勿離窟穴，旁午元五輩。",
      "東行犯日忌，束縛非其罪。",
      "倘有切玉刀，甘心脂鼎鼐。",
      "平生不下筯，實憚背脊疥。",
      "何必食馬肝，前修有明戒。",
      "願君勿嘲誚，微命其可貸。"
    ],
    "added_time": "2026-01-03 03:24:28"
  },
  {
    "source_file": "poet.song.72000.json",
    "title": "雪",
    "author": "洪芻",
    "paragraphs": [
      "撩人縢六索題詩，頼有支郎爲解圍。",
      "永夜祇宜燋兔好，彤雲不見織烏飛。",
      "少林未許齊腰立，青女無端接手歸。",
      "想得廬山幽絕處，洒林壓竹更增輝。"
    ],
    "added_time": "2026-01-03 03:24:28"
  },
  {
    "source_file": "poet.tang.43000.json",
    "title": "斑竹",
    "author": "無名氏",
    "paragraphs": [
      "濃綠疎莖遶湘水，春風抽出蛟龍尾。",
      "色抱霜花粉黛光，枝撑蜀錦紅霞起。",
      "交戛敲欹無俗聲，滿林風曳刀槍橫。",
      "殷痕苦雨洗不落，猶帶湘娥淚血腥。",
      "嫋娜梢頭掃秋月，影穿林下疑殘雪。",
      "我今慙愧子猷心，解愛此君名不滅。"
    ],
    "added_time": "2026-01-03 03:25:29"
  },
  {
    "source_file": "poet.song.105000.json",
    "title": "贈别",
    "author": "張嵲",
    "paragraphs": [
      "艾杼滅澆殪，方召平夷蠻。",
      "夏書紀少康，小雅詠周宣。",
      "茂烈蓋當代，休聲垂億年。",
      "君臣今望之，猶若神人然。",
      "皇天昔降亂，國步多艱辛。",
      "海宇政揺蕩，封疆託大臣。",
      "召旻歌卒章，三復徒愴神。",
      "寇攘有厚賞，山林多賤貧。",
      "小夫矜寵秩，持以傲寒士。",
      "達人每大觀，詎肯屈其志。",
      "從人畏損名，不從斯逆耳。",
      "骯髒每不容，委隨多狥死。",
      "孔明佐玄德，君臣稱魚水。",
      "田祖輔本初，愎諫昧良圖。",
      "蜀成鼎足勢，臥龍名益都。",
      "袁喪官渡師，二臣隨見屠。",
      "女蘿依青松，蘞蔓相綿延。",
      "歲暮饒雪霜，枝幹猶縈纒。",
      "蔓草生毁垣，逢時亦芊芊。",
      "積雨毁垣墜，苕頴亦以乾。",
      "婉婉我良友，才具宜佐時。",
      "果敢無與前，議論有餘資。",
      "功名可立致，要當慎其爲。",
      "吳橘北化橙，良玉貴不緇。",
      "行矣保令圖，懷哉絲路悲。"
    ],
    "added_time": "2026-01-03 03:25:48"
  },
  {
    "source_file": "poet.song.105000.json",
    "title": "窮陰忽霽獨往山下看梅",
    "author": "張嵲",
    "paragraphs": [
      "千峰雪猶積，萬木春已迴。",
      "窮陰倦羈束，忽欣陽景開。",
      "徐步出衡門，中野展幽懷。",
      "杖策遂侵尋，獨下前山隈。",
      "驚湍激遠飈，疏篁耿寒梅。",
      "婆娑時動容，似與客徘徊。",
      "歲晏益多感，况斯韶景催。",
      "暫賞豈所懽，離念方催頽。",
      "還觀增愴惻，三歎爲誰來。"
    ],
    "added_time": "2026-01-03 03:25:48"
  },
  {
    "source_file": "poet.tang.41000.json",
    "title": "和許給事傷牛尚書",
    "author": "劉斌",
    "paragraphs": [
      "名臣不世出，百工之所求。",
      "況乃非常器，遭逢興運秋。",
      "符彩照千里，銓衡綜九流。",
      "經綸資百物，樽俎寄皇猷。",
      "韶濩傾復理，典禮紊還修。",
      "雖貞棟梁任，兼好藝文游。",
      "佇聞和鼎實，行當奉介丘。",
      "高衢翻稅駕，閱水遽遷舟。",
      "傳呼更何日，曳履聞無由。",
      "歸魂藐脩路，征櫂艤邗溝。",
      "林薄長風慘，江上寒雲愁。",
      "夜臺終不曙，遺芳徒自留。"
    ],
    "added_time": "2026-01-03 03:26:00"
  },
  {
    "source_file": "poet.tang.38000.json",
    "title": "褭娜",
    "author": "韓偓",
    "paragraphs": [
      "褭娜腰肢澹薄妝，六朝宮樣窄衣裳。",
      "著詞暫見櫻桃破，飛醆遙聞荳蔻香。",
      "春惱情懷身覺瘦，酒添顏色粉生光。",
      "此時不敢分明道，風月應知暗斷腸。"
    ],
    "added_time": "2026-01-03 03:26:05"
  },
  {
    "source_file": "poet.song.63000.json",
    "title": "次韵留守王公喜春",
    "author": "晁補之",
    "paragraphs": [
      "午窗罏火不應殘，春許花期特地寬。",
      "塞雁初驚池藻暖，谷鶑猶怯井梧寒。",
      "未須園裏幽尋去，且更樓前遠望看。",
      "四牡行春定何日，亦聞鐘鼓滿城歡。"
    ],
    "added_time": "2026-01-03 03:26:16"
  },
  {
    "source_file": "poet.song.70000.json",
    "title": "龍圖胡公挽詞  其一",
    "author": "鄒浩",
    "paragraphs": [
      "華屋初成後，安車未用時。",
      "誰知五朝舊，俄與九原期。",
      "德映文恭顯，名參修簡垂。",
      "淒涼獨心事，無復盡施爲。"
    ],
    "added_time": "2026-01-03 03:26:18"
  },
  {
    "source_file": "poet.tang.33000.json",
    "title": "城南野居寄知己",
    "author": "曹鄴",
    "paragraphs": [
      "奔走未到我，在城如在村。",
      "出門既無意，豈如常閉門。",
      "作詩二十載，闕下名不聞。",
      "無人爲開口，君子獨有言。",
      "身爲苦寒士，一笑亦感恩。",
      "慇懃中途上，勿使車無輪。"
    ],
    "added_time": "2026-01-03 03:27:16"
  },
  {
    "source_file": "poet.song.60000.json",
    "title": "隴上遇雨",
    "author": "劉跂",
    "paragraphs": [
      "隴上怕雨竟遇雨，空山路窮避無所。",
      "昆陽之戰飛屋瓦，白登之圍矢交下。",
      "從者散去馬可憐，故人借我非我馬。",
      "上坡歷塊已欹側，下坡流滑攢四脚。",
      "既僨而起倏復顛，墮策失轡心茫然。",
      "從者好在無自苦，履穿衣敝吾償汝。",
      "我亦短褐不得完，掛樹一裂長尺五。",
      "此生辛勤身不辭，七歲嬌女三歲兒。",
      "泥塗模糊啼午饑，買餠一百汝勿啼。",
      "滹沱麥飯蕪蔞粥，咄汝豈得長食肉。",
      "仰天長嘆冠纓絕，下馬納屨踵亦决。",
      "張儀舌在雖自知，范叔衣寒一何切。",
      "人生貧賤烏足悲，行吟不顧妻駡隨。",
      "寄聲公等勿誚我，富貴莫忘牛衣時。"
    ],
    "added_time": "2026-01-03 03:27:21"
  },
  {
    "source_file": "poet.song.96000.json",
    "title": "次韻黄子虛所居隨緣堂",
    "author": "沈與求",
    "paragraphs": [
      "應羨扁舟泛五湖，隨緣卜築伴樵蘇。",
      "青山衮衮成嘉遯，華髪蕭蕭負壯圖。",
      "松檜鶱騰元自植，魚龍吟嘯巧相娱。",
      "清宵背立巖前月，大叫三高更疾呼。"
    ],
    "added_time": "2026-01-03 03:27:29"
  },
  {
    "source_file": "poet.tang.5000.json",
    "title": "奉和九月九日登慈恩寺浮圖應制",
    "author": "孫佺",
    "paragraphs": [
      "應節萸房滿，初寒菊圃新。",
      "龍旗煥辰極，鳳駕儼香闉。",
      "蓮井偏宜夏，梅梁更若春。",
      "一忻陪鴈塔，還似得天身。"
    ],
    "added_time": "2026-01-03 03:28:09"
  },
  {
    "source_file": "poet.song.62000.json",
    "title": "酬應物見戲",
    "author": "陳師道",
    "paragraphs": [
      "扣門賞竹任推排，興盡歸舟挽不回。",
      "平世山林成偃蹇，新年詞句得參陪。",
      "醒心正頼揮毫疾，誤筆仍須送喜來。",
      "書省不應煩乳媼，一時除目盡英才。"
    ],
    "added_time": "2026-01-03 03:28:34"
  },
  {
    "source_file": "poet.song.62000.json",
    "title": "次韵應物有歎黄樓",
    "author": "陳師道",
    "paragraphs": [
      "一代蘇長公，四海名未已。",
      "投荒忘歲月，積毀高城壘。",
      "斯樓亦何與，與人壓復起。",
      "紛紛徒爾爲，長劍須天倚。",
      "循分即可久，吾行誰與止。",
      "邇來賢達人，五十笑百里。",
      "頼有寇公子，衆毀聞獨美。",
      "直氣懾狂童，牽聯皆可紀。",
      "少公作長句，班揚安得擬。",
      "頗有喜事人，睥睨欲搥毀。",
      "一朝陵谷變，天語含深旨。",
      "驚倒樓前人，今朝有行履。"
    ],
    "added_time": "2026-01-03 03:28:34"
  },
  {
    "source_file": "poet.song.105000.json",
    "title": "贈趙端",
    "author": "張嵲",
    "paragraphs": [
      "殘方歲已晏，層陰萬里生。",
      "何如苦寒際，子有關陕行。",
      "風煙正浩蕩，夜雨吹成冰。",
      "時危壮士志，日暮游客情。",
      "感子請别意，令我肝膽傾。",
      "告之以盡言，念子遠徂征。",
      "聊代繞朝策，勉旃圖令名。"
    ],
    "added_time": "2026-01-03 03:28:51"
  },
  {
    "source_file": "poet.song.84000.json",
    "title": "即席送呂居仁",
    "author": "韓駒",
    "paragraphs": [
      "一樽相屬兩華顛，落日臨分更泫然。",
      "蹀躞鳴珂君得路，伶俜散策我歸田。",
      "近聞南國生涯盡，厭見西江殺氣纒。",
      "欲買扁舟吳越去，看山看水樂餘年。"
    ],
    "added_time": "2026-01-03 03:29:54"
  },
  {
    "source_file": "poet.song.94000.json",
    "title": "丙子夏病卧汗後",
    "author": "趙鼎",
    "paragraphs": [
      "枯腸得水若通靈，溟汗周身一雨零。",
      "行客筋骸困方歇，醉人心骨喚初醒。",
      "病蟬移夢入新殻，老鶴息神梳舊翎。",
      "乞得殘生對兒女，不愁無粟貯陶瓶。"
    ],
    "added_time": "2026-01-03 03:30:11"
  },
  {
    "source_file": "poet.song.94000.json",
    "title": "河中太守",
    "author": "趙鼎",
    "paragraphs": [
      "掄才梁棟定誰須，聳拔長松第一株。",
      "令聞允爲時屬望，豐功當在帝都俞。",
      "將令異日作霖雨，暫使斯民歌袴襦。",
      "播物仁風隨扇發，向人和氣與春舒。",
      "請看嶷嶷諸郎秀，是應詵詵盛德符。",
      "廣陌乘黄將驥子，丹山威鳳带鵷鶵。",
      "聲名最重連城寶，文采光騰照夜珠。",
      "賈誼著書驚一世，平津射策冠諸儒。",
      "傳經固自卑劉向，遺直猶資見魏謩。",
      "便向萱堂生月桂，更尋雲路種星榆。",
      "人從碧海偷桃實，客自朱門墜舄鳬。",
      "性静綠龜宜作伴，身輕靈壽不須扶。",
      "金波滿泛鵝兒酒，香霧争持鵲尾爐。",
      "要識東人念公意，巖廊千載賛昌圖。"
    ],
    "added_time": "2026-01-03 03:30:11"
  },
  {
    "source_file": "poet.song.87000.json",
    "title": "次韻鄭使君白菊",
    "author": "周紫芝",
    "paragraphs": [
      "平生鄭康成，不種花嬋娟。",
      "但聞書带草，羅生滿堂前。",
      "佳菊苦解事，殷勤爲公妍。",
      "紅油護霜日，一笑真嫣然。",
      "秋風轉寒枝，束素爭回旋。",
      "團欒立芳砌，皎若璧月圓。",
      "使君頗牧手，年來出臨邊。",
      "燕衎自折衝，賓從時招延。",
      "苦愛白玉姿，臨風嗅芳鮮。",
      "揚州東閣梅，自此復誰憐。",
      "安得白雲詞，寫入朱絲絃。",
      "淵明眼獨醒，載酒知誰先。",
      "騷人茹精蘂，世塵聊自蠲。",
      "幽姿倏已空，二士窮益堅。",
      "人生五馬貴，行樂須何年。",
      "絕勝杜陵老，江花惱成顛。",
      "才名與富貴，似公真兩全。",
      "新詩如脫彈，一出萬口傳。",
      "鋒車行復來，琬琰殊未鐫。",
      "且當對香雪，燕寢凝沉箋。"
    ],
    "added_time": "2026-01-03 03:30:22"
  },
  {
    "source_file": "poet.song.55000.json",
    "title": "宮詞  其六九",
    "author": "周彥質",
    "paragraphs": [
      "掖門放鑰響銅鐶，平曉傳催百辟班。",
      "垂拱殿前人肅靜，獨聞鶑語轉間關。"
    ],
    "added_time": "2026-01-03 03:30:28"
  },
  {
    "source_file": "poet.song.54000.json",
    "title": "春日寄友人",
    "author": "黄裳",
    "paragraphs": [
      "青春可愛如才華，使人詩思如楊花。",
      "飄然去來不可繫，又似春雲靄然起。",
      "惟人適性而樂生，子雲閉戶非其情。",
      "亦曾郊上爲遊人，兩袖香風雙眼明。",
      "葉下鶑鶑兒女語，聲聲似喚遊人住。",
      "忽睹狂蝶過他枝，一带深黄又飛去。",
      "倒樽取醉花枝側，我是主人春是客。",
      "胸襟不貯世俗事，酒力相攻易相失。",
      "青銅三百慚子慳，乃至解佩窮清歡。",
      "萬事亨途誰滿意，百年生計自開顔。",
      "樽前兀兀坐者誰，頹然醉倒春風間。",
      "歌者自歌舞者舞，塵機不動天真閒。",
      "呼童伸牋走吟筆，醉字欹斜不能立。",
      "楚狂韓子傾餘才，感春章句如花開。",
      "兕觥入手滔滔瀉，此後摇毫如駿馬。",
      "數子苦醉俱分飛，夕陽含山空翠微。",
      "乃自曲肱臥芳草，蝴蝶與周何所疑。",
      "紅杏風來吹我起，黄粱成飯還多時。",
      "醉亦如醒夢如覺，勿于四者分毫釐。",
      "聊與物化天地中，願君與我閒相從。",
      "郊上之遊速爲報，春風欲放桃花老。"
    ],
    "added_time": "2026-01-03 03:30:38"
  },
  {
    "source_file": "poet.song.60000.json",
    "title": "以郿絛贈晁掾",
    "author": "劉跂",
    "paragraphs": [
      "握手喜相逢，何以贈契闊。",
      "解我郿縣墨絲絛，繫君南海穀皮褐。",
      "結君歡愛君勿忘，祝君玄髮如許長。",
      "带圍莫作沈家令，腰腹須稱東平王。",
      "秖憂道人骨相發，王塗駸駸弦上筈。",
      "金璽盭綬丙丁文，魚鬚寶笏搢錦紳。",
      "此時此絛亦相尚，參禪問道裴丞相。"
    ],
    "added_time": "2026-01-03 03:30:54"
  },
  {
    "source_file": "poet.song.105000.json",
    "title": "齋祠湖上作",
    "author": "張嵲",
    "paragraphs": [
      "還山映平湖，未厭傷極目。",
      "籃輿值初晴，步步轉湖曲。",
      "宿霧鬰喬林，寒曦煦穹谷。",
      "廢刹今幾時，浮圖在山腹。",
      "村荒樵牧多，歲晚稉稻熟。",
      "曲岸倒菰蒲，回潭聚鳬鶩。",
      "前瞻嵐嶺分，右顧緣原綠。",
      "遊眺暫蕭疏，沉吟反羈束。",
      "齋祠奉簡書，尸素慙微禄。",
      "日暮聞幽禽，睠此林下宿。"
    ],
    "added_time": "2026-01-03 03:32:54"
  },
  {
    "source_file": "poet.song.86000.json",
    "title": "宮詞  其四四",
    "author": "宋徽宗",
    "paragraphs": [
      "早臨書殿啓芸香，冰硯難開肅曉霜。",
      "誰製暖爐新様巧，雲龍突鏤遍金箱。"
    ],
    "added_time": "2026-01-03 03:32:56"
  },
  {
    "source_file": "poet.song.63000.json",
    "title": "立春日呈通守資中通直",
    "author": "晁補之",
    "paragraphs": [
      "搖軒柳態未應還，正在憑高望遠間。",
      "一夜春風吹北渚，清晨佳氣滿南山。",
      "動頭樂事從今數，信手詩章莫放閑。",
      "但惜濉陽蔡公子，鶑花爛漫向京關。"
    ],
    "added_time": "2026-01-03 03:33:38"
  },
  {
    "source_file": "poet.song.62000.json",
    "title": "西湖",
    "author": "陳師道",
    "paragraphs": [
      "小徑才容足，寒花只自香。",
      "官池下鳬雁，荒冢上牛羊。",
      "有子吾甘老，無家去未量。",
      "三年哦五字，草木借輝光。"
    ],
    "added_time": "2026-01-03 03:33:43"
  },
  {
    "source_file": "poet.tang.28000.json",
    "title": "黃陵廟詞",
    "author": "李遠",
    "paragraphs": [
      "黃陵廟前莎草春，黃陵女兒蒨裙新。",
      "輕舟小楫唱歌去，水遠山長愁殺人。"
    ],
    "added_time": "2026-01-03 03:33:47"
  },
  {
    "source_file": "poet.tang.28000.json",
    "title": "句",
    "author": "李遠",
    "paragraphs": [
      "人事三杯酒，流年一局棋。",
      "青山不厭三杯酒，長日惟消一局棋。"
    ],
    "added_time": "2026-01-03 03:33:47"
  },
  {
    "source_file": "poet.tang.28000.json",
    "title": "感懷詩一首",
    "author": "杜牧",
    "paragraphs": [
      "高文會隋季，提劒徇天意。",
      "扶持萬代人，步驟三皇地。",
      "聖云繼之神，神仍用文治。",
      "德澤酌生靈，沈酣薰骨髓。",
      "旄頭騎箕尾，風塵薊門起。",
      "胡兵殺漢兵，屍滿咸陽市。",
      "宣皇走豪傑，談笑開中否。",
      "蟠聯兩河間，燼萌終不弭。",
      "號爲精兵處，齊蔡燕趙魏。",
      "合環千里疆，爭爲一家事。",
      "逆子嫁虜孫，西隣聘東里。",
      "急熱同手足，唱和如宮徵。",
      "法制自作爲，禮文爭僭擬。",
      "壓階螭鬬角，畫屋龍交尾。",
      "署紙日替名，分財賞稱賜。",
      "刳隍𣤮萬尋，繚垣疊千雉。",
      "誓將付孱孫，血絕然方已。",
      "九廟仗神靈，四海爲輸委。",
      "如何七十年，汗赩含羞恥。",
      "韓彭不再生，英衛皆爲鬼。",
      "凶門爪牙輩，穰穰如兒戲。",
      "累聖但日吁，閫外將誰寄。",
      "屯田數十萬，隄防常慴惴。",
      "急征赴軍須，厚賦資凶器。",
      "因隳畫一法，且逐隨時利。",
      "流品極蒙尨，網羅漸離弛。",
      "夷狄日開張，黎元愈憔悴。",
      "邈矣遠太平，蕭然盡煩費。",
      "至於貞元末，風流恣綺靡。",
      "艱極泰循來，元和聖天子。",
      "元和聖天子，英明湯武上。",
      "茅茨覆宮殿，封章綻帷帳。",
      "伍旅拔雄兒，夢卜庸真相。",
      "勃雲走轟霆，河南一平盪。",
      "繼于長慶初，燕趙終舁襁。",
      "攜妻負子來，北闕爭頓顙。",
      "故老撫兒孫，爾生今有望。",
      "茹鯁喉尚隘，負重力未壯。",
      "坐幄無奇兵，吞舟漏疎網。",
      "骨添薊垣沙，血漲滹沱浪。",
      "秖云徒有征，安能問無狀。",
      "一日五諸侯，奔亡如鳥往。",
      "取之難梯天，失之易反掌。",
      "蒼然太行路，翦翦還榛莽。",
      "關西賤男子，誓肉虜杯羹。",
      "請數繫虜事，誰其爲我聽。",
      "蕩蕩乾坤大，曈曈日月明。",
      "叱起文武業，可以豁洪溟。",
      "安得封域內，長有扈苗征。",
      "七十里百里，彼亦何嘗爭。",
      "往往念所至，得醉愁蘇醒。",
      "韜舌辱壯心，叫閽無助聲。",
      "聊書感懷韻，焚之遺賈生。"
    ],
    "added_time": "2026-01-03 03:33:47"
  },
  {
    "source_file": "poet.tang.28000.json",
    "title": "杜秋娘詩",
    "author": "杜牧",
    "paragraphs": [
      "京江水清滑，生女白如脂。",
      "其間杜秋者，不勞朱粉施。",
      "老濞即山鑄，後庭千雙眉。",
      "秋持玉斝醉，與唱金縷衣。",
      "濞既白首叛，秋亦紅淚滋。",
      "吳江落日渡，灞岸綠楊垂。",
      "聯裾見天子，盼眄獨依依。",
      "椒壁懸錦幕，鏡奩蟠蛟螭。",
      "低鬟認新寵，窈裊復融怡。",
      "月上白璧門，桂影涼參差。",
      "金階露新重，閑捻紫簫吹。",
      "莓苔夾城路，南苑鴈初飛。",
      "紅粉羽林仗，獨賜辟邪旗。",
      "歸來煮豹胎，饜飫不能飴。",
      "咸池昇日慶，銅雀分香悲。",
      "雷音後車遠，事往落花時。",
      "燕禖得皇子，壯髪綠緌緌。",
      "畫堂授傅姆，天人親捧持。",
      "虎睛珠絡褓，金盤犀鎮帷。",
      "長楊射熊羆，武帳弄啞咿。",
      "漸拋竹馬劇，稍出舞雞奇。",
      "嶄嶄整冠珮，侍宴坐瑤池。",
      "眉宇儼圖畫，神秀射朝輝。",
      "一尺桐偶人，江充知自欺。",
      "王幽茅土削，秋放故鄉歸。",
      "觚稜拂斗極，回首尚遲遲。",
      "四朝三十載，似夢復疑非。",
      "潼關識舊吏，吏髪已如絲。",
      "却喚吳江渡，舟人那得知。",
      "歸來四隣改，茂苑草菲菲。",
      "清血灑不盡，仰天知問誰。",
      "寒衣一匹素，夜借隣人機。",
      "我昨金陵過，聞之爲歔欷。",
      "自古皆一貫，變化安能推。",
      "夏姬滅兩國，逃作巫臣姬。",
      "西子下姑蘇，一舸逐鴟夷。",
      "織室魏豹俘，作漢太平基。",
      "誤置代籍中，兩朝尊母儀。",
      "光武紹高祖，本係生唐兒。",
      "珊瑚破高齊，作婢舂黃糜。",
      "蕭后去揚州，突厥爲閼氏。",
      "女子固不定，士林亦難期。",
      "射鉤後呼父，釣翁王者師。",
      "無國要孟子，有人毀仲尼。",
      "秦因逐客令，柄歸丞相斯。",
      "安知魏齊首，見斷簀中屍。",
      "給喪蹶張輩，廊廟冠峩危。",
      "珥貂七葉貴，何妨戎虜支。",
      "蘇武却生返，鄧通終死飢。",
      "主張既難測，翻覆亦其宜。",
      "地盡有何物，天外復何之。",
      "指何爲而捉，足何爲而馳。",
      "耳何爲而聽，目何爲而窺。",
      "己身不自曉，此外何思惟。",
      "因傾一樽酒，題作杜秋詩。",
      "愁來獨長詠，聊可以自怡。"
    ],
    "added_time": "2026-01-03 03:33:47"
  },
  {
    "source_file": "poet.tang.28000.json",
    "title": "郡齋獨酌",
    "author": "杜牧",
    "paragraphs": [
      "前年鬢生雪，今年鬚帶霜。",
      "時節序鱗次，古今同鴈行。",
      "甘英窮西海，四萬到洛陽。",
      "東南我所見，北可計幽荒。",
      "中畫一萬國，角角棊布方。",
      "地頑壓不穴，天逈老不僵。",
      "屈指百萬世，過如霹靂忙。",
      "人生落其內，何者爲彭殤。",
      "促束自繫縛，儒衣寬且長。",
      "旗亭雪中過，敢問當壚娘。",
      "我愛李侍中，標標七尺強。",
      "白羽八扎弓，䏶壓綠檀槍。",
      "風前略橫陣，紫髯分兩傍。",
      "淮西萬虎士，怒目不敢當。",
      "功成賜宴麟德殿，猨超鶻掠廣毬場。",
      "三千宮女側頭看，相排踏碎雙明璫。",
      "旌竿幖幖旗㸌㸌，意氣橫鞭歸故鄉。",
      "我愛朱處士，三吳當中央。",
      "罷亞百頃稻，西風吹半黃。",
      "尚可活鄉里，豈唯滿囷倉。",
      "後嶺翠撲撲，前溪碧泱泱。",
      "霧曉起鳧鴈，日晚下牛羊。",
      "叔舅欲飲我，社甕爾來嘗。",
      "伯姊子欲歸，彼亦有壺漿。",
      "西阡下柳塢，東陌繞荷塘。",
      "姻親骨肉舍，烟火遙相望。",
      "太守政如水，長官貪似狼。",
      "征輸一云畢，任爾自存亡。",
      "我昔造其室，羽儀鸞鶴翔。",
      "交橫碧流上，竹映琴書牀。",
      "出語無近俗，堯舜禹武湯。",
      "問今天子少，誰人爲棟梁。",
      "我曰天子聖，晉公提紀綱。",
      "聯兵數十萬，附海正誅滄。",
      "謂言大義小不義，取易卷席如探囊。",
      "犀甲吳兵鬬弓弩，虵矛燕戟馳鋒鋩。",
      "豈知三載幾百戰，鉤車不得望其牆。",
      "荅云此山外，有事同胡羌。",
      "誰將國伐叛，話與釣魚郎。",
      "溪南重迴首，一徑出修篁。",
      "爾來十三歲，斯人未曾忘。",
      "往往自撫己，淚下神蒼茫。",
      "御史詔分洛，舉趾何猖狂。",
      "闕下諫官業，拜疏無文章。",
      "尋僧解憂夢，乞酒緩愁腸。",
      "豈爲妻子計，未去山林藏。",
      "平生五色線，願補舜衣裳。",
      "弦歌教燕趙，蘭芷浴河湟。",
      "腥膻一掃灑，兇狠皆披攘。",
      "生人但眠食，壽域富農桑。",
      "孤吟志在此，自亦笑荒唐。",
      "江郡雨初霽，刀好截秋光。",
      "池邊成獨酌，擁鼻菊枝香。",
      "醺酣更唱太平曲，仁聖天子壽無疆。"
    ],
    "added_time": "2026-01-03 03:33:47"
  },
  {
    "source_file": "poet.song.84000.json",
    "title": "又謝送鳯團及建茶  其二",
    "author": "韓駒",
    "paragraphs": [
      "山瓶慣識露芽香，細蒻勻排訝許方。",
      "猶喜晚塗官様在，密羅深碾看飛霜。"
    ],
    "added_time": "2026-01-03 03:35:07"
  },
  {
    "source_file": "poet.tang.21000.json",
    "title": "遣病",
    "author": "元稹",
    "paragraphs": [
      "自古誰不死，不復記其名。",
      "今年京城內，死者老少幷。",
      "獨孤纔四十，仕宦方榮榮。",
      "李三三十九，登朝有清聲。",
      "趙昌八十餘，三擁大將旌。",
      "爲生信異異，之死同冥冥。",
      "其家哭泣愛，一一無異情。",
      "其類嗟歎惜，各各無重輕。",
      "萬齡龜菌等，一死天地平。",
      "以此方我病，我病何足驚。",
      "借如今日死，亦足了一生。",
      "借使到百年，不知何所成。",
      "況我早師佛，屋宅此身形。",
      "捨彼復就此，去留何所縈。",
      "前身爲過跡，來世即前程。",
      "但念行不息，豈憂無路行。",
      "蛻骨龍不死，蛻皮蟬自鳴。",
      "胡爲神蛻體，此道人不明。",
      "持謝愛朋友，寄之仁弟兄。",
      "吟此可達觀，世言何足聽。"
    ],
    "added_time": "2026-01-03 03:35:35"
  },
  {
    "source_file": "poet.tang.21000.json",
    "title": "感夢",
    "author": "元稹",
    "paragraphs": [
      "十月初二日，我行蓬州西。",
      "三十里有館，有館名芳溪。",
      "荒郵屋舍壞，新雨田地泥。",
      "我病百日餘，肌體顧若刲。",
      "氣填暮不食，早早掩竇圭。",
      "陰寒筋骨病，夜久燈火低。",
      "忽然寢成夢，宛見顏如珪。",
      "似歎久離別，嗟嗟復悽悽。",
      "問我何病痛，又歎何棲棲。",
      "答云痰滯久，與世復相暌。",
      "重云痰小疾，良藥固易擠。",
      "前時奉橘丸，攻疾有神功。",
      "何不善和療，豈獨頭有風。",
      "殷勤平生事，款曲無不終。",
      "悲歡兩相極，以是半日中。",
      "言罷相與行，行行古成裏。",
      "同行復一人，不識誰氏子。",
      "逡巡急吏來，呼喚願且止。",
      "馳至相君前，再拜復再起。",
      "啓云吏有奉，奉命傳所旨。",
      "事有大驚忙，非君不能理。",
      "答云久就閑，不願見勞使。",
      "多謝致勤勤，未敢相唯唯。",
      "我因前獻言，此事愚可料。",
      "亂熱由靜消，理繁在知要。",
      "君如冬月陽，奔走不必召。",
      "君如銅鏡明，萬物自可照。",
      "願君許蒼生，勿復高體調。",
      "相君不我言，顧我再三笑。",
      "行行及城戶，黯黯餘日暉。",
      "相君不我言，命我從此歸。",
      "不省別時語，但省涕淋漓。",
      "覺來身體汗，坐臥心骨悲。",
      "閃閃燈背壁，膠膠雞去塒。",
      "倦童顛倒寢，我淚縱橫垂。",
      "淚垂啼不止，不止啼且聲。",
      "啼聲覺僮僕，僮僕撩亂驚。",
      "問我何所苦，問我何所思。",
      "我亦不能語，慘慘即路岐。",
      "前經新政縣，今夕復明辰。",
      "寘寘滿心氣，不得說向人。",
      "奇哉趙明府，怪我眉不伸。",
      "云有北來僧，住此月與旬。",
      "自言辨貴骨，謂若識天真。",
      "談遊費閟景，何不與逡巡？",
      "僧來爲予語，語及昔所知。",
      "自言有奇中，裴相未相時。",
      "讀書靈山寺，住處接園籬。",
      "指言他日貴，晷刻似不移。",
      "我聞僧此語，不覺淚歔欷。",
      "因言前夕夢，無人一相謂。",
      "無乃裴相君，念我胸中氣。",
      "遣師及此言，使我盡前事。",
      "僧云彼何親，言下涕不已。",
      "我云知我深，不幸先我死。",
      "僧云裴相君，如君恩有幾。",
      "我云滔滔衆，好直者皆是。",
      "唯我與白生，感遇同所以。",
      "官學不同時，生小異鄉里。",
      "拔我塵土中，使我名字美。",
      "美名何足多，深分從此始。",
      "吹噓莫我先，頑陋不我鄙。",
      "往往裴相門，終年不曾履。",
      "相門多衆流，多譽亦多毀。",
      "如聞風過塵，不動井中水。",
      "前時予掾荆，公在期復起。",
      "自從裴公無，吾道甘已矣。",
      "白生道亦孤，讒謗銷骨髓。",
      "司馬九江城，無人一言理。",
      "爲師陳苦言，揮涕滿十指。",
      "未死終報恩，師聽此男子。"
    ],
    "added_time": "2026-01-03 03:35:35"
  },
  {
    "source_file": "poet.tang.21000.json",
    "title": "和東川李相公慈竹十二韻",
    "author": "元稹",
    "paragraphs": [
      "慈竹不外長，密比青瑤華。",
      "矛攢有森束，玉粒無蹉跎。",
      "纖粉妍膩質，細瓊交翠柯。",
      "亭亭霄漢近，靄靄雨露多。",
      "冰碧寒夜聳，簫韶風晝羅。",
      "煙含朧朧影，月泛鱗鱗波。",
      "鸞鳳一已顧，燕雀永不過。",
      "幽姿媚庭實，顥氣爽天涯。",
      "峻節高轉露，貞筠寒更佳。",
      "託身仙壇上，靈物神所呵。",
      "時與天籟合，日聞陽春歌。",
      "應憐孤生者，摧折成病痾。"
    ],
    "added_time": "2026-01-03 03:35:35"
  },
  {
    "source_file": "poet.tang.21000.json",
    "title": "酬東川李相公十六韻",
    "author": "元稹",
    "paragraphs": [
      "昔附赤霄羽，葳蕤遊紫垣。",
      "鬬班香案上，奏語玉晨尊。",
      "戇直撩忌諱，科儀懲傲頑。",
      "自從真籍除，棄置勿復論。",
      "前時共遊者，日夕黃金軒。",
      "請帝下巫覡，八荒求我魂。",
      "鸞鳳屢鳴顧，燕雀尚籬藩。",
      "徒令霄漢外，往往塵念存。",
      "存念豈虛設，併投瓊與璠。",
      "彈珠古所訝，此用何太敦。",
      "鄒律寒氣變，鄭琴祥景奔。",
      "靈芝繞身出，左右光彩繁。",
      "碾玉無俗色，蘂珠非世言。",
      "重慙前日句，陋若蕕並蓀。",
      "臘月巴地雨，瘴江愁浪翻。",
      "因持駭雞寶，一照濁水昏。"
    ],
    "added_time": "2026-01-03 03:35:35"
  },
  {
    "source_file": "poet.tang.21000.json",
    "title": "酬獨孤二十六送歸通州",
    "author": "元稹",
    "paragraphs": [
      "再拜捧兄贈，拜兄珍重言。",
      "我有平生志，臨別將具論。",
      "十歲慕倜儻，愛白不愛昏。",
      "寧愛寒切烈，不愛暘溫暾。",
      "二十走獵騎，三十遊海門。",
      "憎兔跳趯趯，惡鵬黑翻翻。",
      "鼇釣氣方壯，鶻拳心頗尊。",
      "下觀鬇鬡輩，一掃冀不存。",
      "名冠壯士籍，功酬明主恩。",
      "不然合身棄，何況身上痕。",
      "金石有銷爍，胏腑無寒溫。",
      "分畫久已定，波濤何足煩。",
      "嘗希蘇門嘯，詎厭巴樹猿。",
      "瘴水徒浩浩，浮雲亦軒軒。",
      "長歌莫長歡，飲斛莫飲樽。",
      "生爲醉鄉客，死作達士魂。"
    ],
    "added_time": "2026-01-03 03:35:35"
  },
  {
    "source_file": "poet.tang.29000.json",
    "title": "驕兒詩",
    "author": "李商隱",
    "paragraphs": [
      "衮師我驕兒，美秀乃無匹。",
      "文葆未周晬，固已知六七。",
      "四歲知名姓，眼不視棃栗。",
      "交朋頗窺觀，謂是丹穴物。",
      "前朝尚器貌，流品方第一。",
      "不然神仙姿，不爾燕鶴骨。",
      "安得此相謂，欲慰衰朽質。",
      "青春妍和月，朋戲渾甥姪。",
      "繞堂復穿林，沸若金鼎溢。",
      "門有長者來，造次請先出。",
      "客前問所須，含意下吐實。",
      "歸來學客面，䦱敗秉爺笏。",
      "或謔張飛胡，或笑鄧艾吃。",
      "豪鷹毛崱屴，猛馬氣佶傈。",
      "截得青篔簹，騎走恣唐突。",
      "忽復學參軍，按聲喚蒼鶻。",
      "又復紗燈旁，稽首禮夜佛。",
      "仰鞭罥蛛網，俯首飲花蜜。",
      "欲爭蛺蝶輕，未謝柳絮疾。",
      "階前逢阿姊，六甲頗輸失。",
      "凝走弄香奩，拔脫金屈[戌]。",
      "抱持多反側，威怒不可律。",
      "曲躬牽牕網，衉唾拭琴漆。",
      "有時看臨書，挺立不動膝。",
      "古錦請裁衣，玉軸亦欲乞。",
      "請爺書春勝，春勝宜春日。",
      "芭蕉斜卷箋，辛夷低過筆。",
      "爺昔好讀書，懇苦自著述。",
      "顦顇欲四十，無肉畏蚤虱。",
      "兒慎勿學爺，讀書求甲乙。",
      "穰苴司馬法，張良黃石術。",
      "便爲帝王師，不假更纖悉。",
      "況今西與北，羌戎正狂悖。",
      "誅赦兩未成，將養如痼疾。",
      "兒當速成大，探雛入虎穴。",
      "當爲萬戶侯，勿守一經帙。"
    ],
    "added_time": "2026-01-03 03:36:01"
  },
  {
    "source_file": "poet.song.54000.json",
    "title": "集英殿考試酬唱  其五",
    "author": "黄裳",
    "paragraphs": [
      "紫微方夢斷，燈火解嚴時。",
      "日欲銜龍闕，風先掃鳳池。",
      "自憐夜氣在，誰笑道冠欹。",
      "豈爲雲團惜，消閒頼有詩。"
    ],
    "added_time": "2026-01-03 03:36:08"
  },
  {
    "source_file": "poet.song.8000.json",
    "title": "寄題許州錢相公信美亭",
    "author": "范仲淹",
    "paragraphs": [
      "華搆高軒敞，名湖一面分。",
      "星辰居上相，鼓吹燕中軍。",
      "山色來嵩室，風光徹汝墳。",
      "杉篁涵晚翠，蘭茝薦時薫。",
      "坐嘯頻乘月，歸懷幾望雲。",
      "迥臨黄霸俗，遠味仲宣文。",
      "萬户方開國，三階復致君。",
      "斯亭比棠樹，千載頌清芬。"
    ],
    "added_time": "2026-01-03 03:36:12"
  },
  {
    "source_file": "poet.tang.5000.json",
    "title": "同韋舍人早朝",
    "author": "鄭愔",
    "paragraphs": [
      "瑞闕龍居峻，宸庭鳳掖深。",
      "才良寄天綍，趨拜侶朝簪。",
      "飛馬看來影，喧車識駐音。",
      "重軒輕霧入，洞戶落花侵。",
      "聞有題新翰，依然想舊林。",
      "同聲慙卞玉，謬此托韋金。"
    ],
    "added_time": "2026-01-03 03:36:17"
  },
  {
    "source_file": "poet.song.158000.json",
    "title": "吳山井",
    "author": "樓鑰",
    "paragraphs": [
      "錢塘東南一都會，西湖宛在高城外。",
      "鑿爲六井引入城，唐相鄴侯功尚在。",
      "吳山橫亙城中央，左右江湖盡襟带。",
      "寒泉迸溢清且甘，發自靈源匪分派。",
      "天目兩乳龍鳳來，秀氣所鍾此其最。",
      "海濱斥鹵潤作鹹，安得一泉獨滂沛。",
      "四朝駐蹕八十年，民聚五方真衆大。",
      "抱甕桔槹萬夫汲，飛泉仰流筒吸快。",
      "大旱不乾潦不溢，數里赬肩競分賣。",
      "人言神龍宅其下，濟物陰功至今在。",
      "川澤固多資灌溉，此井猶能濟闤闠。",
      "皇家德澤如此泉，福祚與之俱不改。"
    ],
    "added_time": "2026-01-03 03:36:22"
  },
  {
    "source_file": "poet.song.158000.json",
    "title": "代書寄內弟耐翁總幹",
    "author": "樓鑰",
    "paragraphs": [
      "我昔生外家，半世猶相依。",
      "至今連牆居，日日相聞知。",
      "諸表如羣從，休戚真同之。",
      "耐翁生而秀，愛惜從兒時。",
      "文采既俊發，吏才人共推。",
      "低徊久選調，每每爲歎咨。",
      "茲行佐王人，未到聲已蜚。",
      "郵置屢得書，論事語益奇。",
      "使長首推薦，婉畫多所資。",
      "近觀會稽編，分析及毫釐。",
      "益知足心計，薦書徧諸司。",
      "正欲助才選，非敢請以私。",
      "惜君年欲侵，正以遠大期。",
      "得書再三讀，惘然增愕眙。",
      "非所望于子，所言何背馳。",
      "江湖兩路間，弄兵分潢池。",
      "羽檄以時至，廟堂日三思。",
      "調度供軍需，發兵匝四垂。",
      "吾事誠可慮，彼亦安能爲。",
      "豈曰白頭賊，指日當誅夷。",
      "使子任賊衝，尚望羽扇揮。",
      "如何隔千里，遽求奉檄歸。",
      "長沙屹巨鎮，洞庭渺無涯。",
      "鄂渚屯重兵，上游藉兵威。",
      "當思深遠謀，胡爲先自萎。",
      "此言及同寮，必爲人所窺。",
      "歸以語閨門，徒驚妾與妻。",
      "無端使稟議，在此何爲辭。",
      "望子置私憂，志立官無卑。",
      "張巡起縣令，力抗百萬師。",
      "逆徒哽喉牙，蔽遮頼渙濉。",
      "韋寬守玉璧，臧質全盱眙。",
      "丈夫立節義，有才尤當施。",
      "殺身以成仁，致命須見危。",
      "讀書不念此，萬卷終何裨。",
      "但當安義命，前定無參差。",
      "勉哉盡所職，造物不汝遺。",
      "況復受國恩，當與相維持。",
      "今子仕高沙，偶然脫危機。",
      "正須加義方，豈應使同斯。",
      "向也未得祿，遑遑不自支。",
      "既入紅蓮幕，圖進亦其宜。",
      "今日寧爲民，此乃無聊詞。",
      "歸來事若定，又思登王畿。",
      "胸中空擾擾，禍福不在茲。",
      "倘能悟愚言，便可知昨非。",
      "著枕必安寢，食淡甘如飴。",
      "老誖非强聒，鄙見不可移。",
      "少安當毋躁，通籍看金閨。"
    ],
    "added_time": "2026-01-03 03:36:22"
  },
  {
    "source_file": "poet.song.158000.json",
    "title": "題汪季路家藏吳彩鸞唐韵後",
    "author": "樓鑰",
    "paragraphs": [
      "舊說僊人吳彩鸞，日書切韵歸毫端。",
      "不應神速有如此，令人至今疑稗官。",
      "相傳此事三百載，誰知真蹟儼然在。",
      "筆精墨妙信入神，間以朱丹倍晶彩。",
      "法言初爲此韵時，賸裒文字覺後知。",
      "寧知遂經謫僊手，諱字曾闕民與基。",
      "經生矻矻盡精力，摩以歲月或可得。",
      "動翰如飛猶恐遲，一日一揮出心畫。",
      "神僊之說云渺茫，僊凡配耦尤荒唐。",
      "蕭史弄玉乘鳳去，藍田空說容裴航。",
      "文簫之遇真是否，豈比虛名傳不朽。",
      "五篇歷歷爲全書，始信傳聞是真有。",
      "當時所直才五緡，于今千金價未均。",
      "十年蓋有數百本，未知幾本傳今人。",
      "惜哉字畫太纖細，後日傳之知幾歲。",
      "祇今已有字不全，欲鎸翠珉固非易。",
      "我踰七十方見之，暫借一觀聊自怡。",
      "平生願見心便足，何必更謀身後爲。"
    ],
    "added_time": "2026-01-03 03:36:22"
  },
  {
    "source_file": "poet.song.158000.json",
    "title": "題汪宏甫三馬圖",
    "author": "樓鑰",
    "paragraphs": [
      "玉花流雲照夜白，開元尚想行天街。",
      "韓李鄭君俱已矣，健筆誰能如順齋。"
    ],
    "added_time": "2026-01-03 03:36:22"
  },
  {
    "source_file": "poet.song.158000.json",
    "title": "樞密府雪後作故韓氏子舍也",
    "author": "樓鑰",
    "paragraphs": [
      "平生好流水，雅欲臨流賦。",
      "澗谿或過之，眷眷不能去。",
      "青山圍故鄉，不肯入城府。",
      "寧知開八袠，重爲尋故步。",
      "勢家遺故居，傳舍偶成寓。",
      "軒楹立奇石，巉巖高丈許。",
      "三面立屏障，曲沼水深貯。",
      "荏苒將半載，未見有時雨。",
      "新春積雪餘，簷聲夜如注。",
      "曉起推閒窗，石穴水噴吐。",
      "下穿玲瓏餘，數尺成瀑布。",
      "髣髴小龍湫，雖微體略具。",
      "退公輒對之，相逢歎遲暮。",
      "有客與同賞，酌酒更告語。",
      "雖云京塵深，燕坐得幽趣。",
      "懸崖掛長藤，絕頂列佳樹。",
      "微風一披拂，墜點紛無數。",
      "吾方謀乞身，信美難久駐。",
      "未能寫成圖，聊用賦長句。"
    ],
    "added_time": "2026-01-03 03:36:22"
  },
  {
    "source_file": "poet.tang.31000.json",
    "title": "送莫仲節狀元歸省",
    "author": "柳珪",
    "paragraphs": [
      "青驄聚送謫仙人，南國榮親不及君。",
      "椰子味從今日近，鷓鴣聲向舊山聞。",
      "孤猨夜呌三湘月，匹馬時侵五嶺雲。",
      "想到故鄉應臘過，藥欄猶有異花薰。"
    ],
    "added_time": "2026-01-03 03:36:38"
  },
  {
    "source_file": "poet.tang.31000.json",
    "title": "津陽門詩",
    "author": "鄭嵎",
    "paragraphs": [
      "津陽門北臨通逵，雪風獵獵飄酒旗。",
      "泥寒欵段蹶不進，疲童退問前何爲。",
      "酒家顧客催解裝，案前羅列樽與巵。",
      "青錢瑣屑安足數，白醪軟美甘如飴。",
      "開壚引滿相獻酬，枯腸渴肺忘朝飢。",
      "愁憂似見出門去，漸覺春色入四肢。",
      "主翁移客挑華燈，雙肩隱膝烏帽欹。",
      "笑云鮐老不爲禮，飄蕭雪鬢雙垂頤。",
      "問余何往凌寒曦，顧翁枯朽郎豈知。",
      "翁曾豪盛客不見，我自爲君陳昔時。",
      "時平親衛號羽林，我纔十五爲孤兒。",
      "射熊搏虎衆莫敵，彎弧出入隨佽飛。",
      "此時初創觀風樓，簷高百尺堆華榱。",
      "樓南更起鬬雞殿，晨光出影相參差。",
      "其年十月移禁仗，山下櫛比羅百司。",
      "朝元閣成老君見，會昌縣以新豐移。",
      "幽州曉進供奉馬，玉珂寶勒黃金羈。",
      "五王扈駕夾城路，傳聲校獵渭水湄。",
      "羽林六軍各出射，籠山絡野張罝維。",
      "彫弓繡韣不知數，翻身滅沒皆蛾眉。",
      "赤鷹黃鶻雲中來，妖狐狡兔無所依。",
      "人煩馬殆禽獸盡，百里腥膻禾黍稀。",
      "暖山度臘東風微，宮娃賜浴長湯池。",
      "刻成玉蓮噴香液，漱迴煙浪深逶迤。",
      "犀屏象薦雜羅列，錦鳧繡雁相追隨。",
      "破簪碎鈿不足拾，金溝殘溜和纓緌。",
      "上皇寬容易承事，十家三國爭光輝。",
      "繞牀呼盧恣樗博，張燈達晝相謾欺。",
      "相君侈擬縱驕橫，日從秦虢多游嬉。",
      "朱衫馬前未滿足，更驅武卒羅旌旗。",
      "畫輪寶軸從天來，雲中笑語聲融怡。",
      "鳴鞭後騎何躞蹀，宮粧襟袖皆仙姿。",
      "青門紫陌多春風，風中數日殘春遺。",
      "驪駒吐沬一奮迅，路人擁篲爭珠璣。",
      "八姨新起合歡堂，翔鵾賀燕無由窺。",
      "萬金酬工不肯去，矜能恃巧猶嗟咨。",
      "四方節制傾附媚，窮奢極侈沽恩私。",
      "堂中特設夜明枕，銀燭不張光鑒帷。",
      "瑤光樓南皆紫禁，梨園仙宴臨花枝。",
      "迎娘歌喉玉𥦖窱，蠻兒舞帶金葳蕤。",
      "三郎紫笛弄煙月，怨如別鶴呼羈雌。",
      "玉奴琵琶龍香撥，倚歌促酒聲嬌悲。",
      "飲鹿泉邊春露晞，粉梅檀杏飄朱墀。",
      "金沙洞口長生殿，玉蘂峰頭王母祠。",
      "禁庭術士多幻化，上前較勝紛相持。",
      "羅公如意奪顏色，三藏袈裟成散絲。",
      "蓬萊池上望秋月，無雲萬里懸清輝。",
      "上皇夜半月中去，三十六宮愁不歸。",
      "月中秘樂天半間，丁璫玉石和塤篪。",
      "宸聰聽覽未終曲，却到人間迷是非。",
      "千秋御節在八月，會同萬國朝華夷。",
      "花萼樓南大合樂，八音九奏鸞來儀。",
      "都盧尋橦誠齷齪，公孫劒伎方神奇。",
      "馬知舞徹下牀榻，人惜曲終更羽衣。",
      "祿山此時侍御側，金雞畫障當罘罳。",
      "繡{衤羽}衣褓日屓贔，甘言狡計愈嬌癡。",
      "詔令上路建甲第，樓通走馬如飛翬。",
      "大開內府恣供給，玉缶金筐銀簸箕。",
      "異謀潛熾促歸去，臨軒賜帶盈十圍。",
      "忠臣張公識逆狀，日日切諫上弗疑。",
      "湯成召浴果不至，潼關已溢漁陽師。",
      "御街一夕無禁鼓，玉輅順動西南馳。",
      "九門回望塵坌多，六龍夜馭兵衛疲。",
      "縣官無人具軍頓，行宮徹屋屠雲螭。",
      "馬嵬驛前駕不發，宰相射殺冤者誰。",
      "長眉鬒髮作凝血，空有君王潛涕洟。",
      "青泥坂上到三蜀，金堤城邊止九旂。",
      "移文泣祭昔臣墓，度曲悲歌秋雁辭。",
      "明年尚父上捷書，洗清觀闕收封畿。",
      "兩君相見望賢頓，君臣鼓舞皆歔欷。",
      "宮中親呼高驃騎，潛令改葬楊真妃。",
      "花膚雪豔不復見，空有香囊和淚滋。",
      "鑒輿却入華清宮，滿山紅實垂相思。",
      "飛霜殿前月悄悄，迎春亭下風颸颸。",
      "雪衣女失玉籠在，長生鹿瘦銅牌垂。",
      "象牀塵凝罨颯被，畫檐蟲網頗梨碑。",
      "碧菱花覆雲母陵，風篁雨菊低離披。",
      "真人影帳偏生草，果老藥堂空掩扉。",
      "鼎湖一日失弓劒，橋山煙草俄霏霏。",
      "空聞玉椀入金市，但見銅壺飄翠帷。",
      "開元到今踰十紀，當初事跡皆殘隳。",
      "竹花唯養棲梧鳳，水藻周游巢葉龜。",
      "會昌御宇斥內典，去留二敎分黃緇。",
      "慶山汙瀦石甕毀，紅樓綠閣皆支離。",
      "奇松怪柏爲樵蘇，童山眢谷亡嶮巇。",
      "煙中壁碎摩詰畫，雲間字失玄宗詩。",
      "石魚巖底百尋井，銀牀下卷紅綆遲。",
      "當時清影蔭紅葉，一旦飛埃埋素規。",
      "韓家燭臺倚林杪，千枝燦若山霞摛。",
      "昔年光彩奪天月，昨日銷鎔當路岐。",
      "龍宮御榜高可惜，火焚牛挽臨崎峗。",
      "孔雀松殘赤琥珀，鴛鴦瓦碎青琉璃。",
      "今我前程能幾許，徒有餘息筋力羸。",
      "逢君話此空灑涕，却憶歡娛無見期。",
      "主翁莫泣聽我語，寧勞感舊休吁嘻。",
      "河清海宴不難覩，我皇已上昇平基。",
      "湟中土地昔湮沒，昨夜收復無瘡痍。",
      "戎王北走棄青塚，虜馬西奔空月支。",
      "兩逢堯年豈易偶，願翁頤養豐膚肌。",
      "平明酒醒便分首，今夕一樽翁莫違。"
    ],
    "added_time": "2026-01-03 03:36:38"
  },
  {
    "source_file": "poet.song.60000.json",
    "title": "次畢將叔韵寄壽陽三首  其二",
    "author": "劉跂",
    "paragraphs": [
      "苦竹湓江宅，黄山秋浦亭。",
      "猿聲作頭白，客淚對衫青。",
      "笑爾悲鳬脛，知吾寄水萍。",
      "時時頼嚴尹，小隊出郊坰。"
    ],
    "added_time": "2026-01-03 03:36:39"
  },
  {
    "source_file": "poet.tang.51000.json",
    "title": "後記",
    "author": "孫望",
    "paragraphs": [
      "右《全唐詩補逸》二十卷。",
      "是稿初印於丙子歲（一九三六年），當時收詩止二百七十有奇，暫分七卷，名曰《全唐詩補逸初稿》。",
      "稱《初稿》者，蓋欲賡揚裒集，期畢功釐定於他日也。",
      "其明年而蘆溝變起，舉家流徙，奔走萬里，藏書既失，舊業盡廢，甯居之不遑，奚論撰輯。",
      "荏苒八載，抗戰勝利，始得復返金陵。",
      "顧政敝民窮，生事維艱，丁彼衰世，徒知騰議於私室，已無心於學問矣。",
      "及己丑歲（一九四九年）而雄旆南指，落葉東飄，日出曜景，積瘴煙銷，慶堯宇之得蘇，見山河之重締，薄海同歡，余寧獨異？",
      "自來南師，將三十年矣，生計豐足，心神怡暢，得黨政之關懷，承師友之相勉，於教學之餘，復得游心翰府，繼事蒐聚，雖四凶逞虐之日，猶未嘗或輟。",
      "積之既久，漸成卷帙，略加編次，合之舊稿，得詩近八百篇，離爲二十卷，仍其名曰《全唐詩補逸》。",
      "自維頭白齒脫，精力有竭，而唐詩散佚，遠不止外，倘假我以年，其增輯續補，願待來日，則茲編雖稱《全唐詩補逸》，仍以初稿目之可耳。",
      "惟昔丙子舊稿，收韋莊《秦婦吟》一首，又曾錄《雲謠集雜曲子》三十首及無名氏詞等爲一卷，今王重民氏《敦惶曲子詞集》及《補全唐詩》既悉數絬刊矣，故從刪。",
      "又《全唐詩》以日人朝衡及新羅公主金真德等雜於唐詩人之列，茲編則集日人及新羅人之與唐土人士有交往酬唱者，各自成卷，標以「友邦」之目，附於編末，意欲存當時文化交流之跡云爾。",
      "此則有異於《全唐詩》體制者。",
      "值茲付印之際，畧記前後過程如此。",
      "戊午歲（一九七八年）秋，孫望記於南京師範學院。"
    ],
    "added_time": "2026-01-03 03:37:04"
  },
  {
    "source_file": "poet.tang.51000.json",
    "title": "前言",
    "author": "童養年",
    "paragraphs": [
      "唐詩體制繁複。",
      "前承樂府、古風，後啟律詩、雜言，抒情、說理、敍事、寫景，蔚爲大觀。",
      "上自達官，下至隱逸，文士筆述，民間口傳，遍地開花，豐富多彩。",
      "它在中國詩壇上，也在世界詩歌史上，都占有並將永久占有極其重要的地位。",
      "唐、宋、元至明中葉以前，唐詩選本多，而全集少。",
      "明中期以後，漸有人重視唐詩全集的編刻，便斷代分期出書，流傳極少。",
      "如隆慶時吳琯等《唐詩紀》，只成初唐、盛唐。",
      "至清康熙四十五、六年間，纔開始根據胡震亨《唐音統籤》及錢謙益、季振宜連接編輯的《全唐詩集》（只有稿本。",
      "初稿爲不同版本的詩集拼成，有抄有刻，我曾寫出目錄，留備參考。",
      "該稿現在台灣。",
      "清內府舊藏是重抄稿本。",
      "）綜合改編成爲現時仍在通行的《全唐詩》。",
      "《全唐詩》共九百卷，收詩五萬餘首。",
      "因時時急於求成，存在不少缺點錯誤。",
      "近代有不昳，如劉師培、李嘉言等提出勘誤和改編的意見，偶然也提到尚有可補之詩。",
      "日本河世寧能早在我國韓隆時期進行《全唐詩》的輯逸工作，雖然所輯有限，又多屬摘句，最後附李嶠幾首詩的校異，也還是值得歡迎的。",
      "近半個世紀中，有羅振玉、王重民，包括最近舒學等，單從敦惶遺書中先後輯出唐人遺詩共約一百八十首。",
      "只限於文士的雅言詩，而未收民間的口語詩，終令人對唐詩有不全之感。",
      "我在較長時期，對全漢至隋詩、全唐詩，都留心輯補，隨見隨鈔，各有積稿。",
      "現中華書局以《全唐詩》先行再版，廣徵補遺。",
      "最近一年多，我根據原輯加工，僅就手邊可利用的書，加以鈔補，五百五十餘人，詩一千餘首，摘句（一聯一韻作爲一句）二百三十以上，詞三十一首，編爲二十一卷。",
      "現時的工作以補爲主，但也以補帶校。",
      "如不事先反複細校，則又不知缺在何處。",
      "多卷集的大家、名家，比較難補，而零句比全詩更難補。",
      "古今學者中，雖對某一家某一集，進行過專門的研究，而竟不知何者可補，或雖補而反誤。",
      "明、清刻本中，誤補者更多一些。",
      "如《四部叢刊》影印明刊本《張籍集》，極爲錯亂，有《臺城》及其他十題，共十七首，實爲劉禹錫詩，《楊柳送客》等四首，爲李益詩，竟大量收入。",
      "席刻《唐詩百名家集》中，《馬戴集》比《全唐詩》多出《早秋宿崔業居處》以下九首，皆爲秦系詩，又席刻百家有《于鄴集》，江標五十家小集有《于武陵集》。",
      "《唐詩紀事》及《全唐詩》都分作二家，據《唐才子傳》，武陵爲鄴之字，實爲一人。",
      "也有些詩。",
      "見於兩家以上，不能肯定爲某一人詩者，保留詩題，文字出入較大者並存。",
      "有此詩雖有疑問，如王維樂府詩等，也作爲附錄保存，留待後來學者參攷。",
      "以上這些情況，都在詩前、詩後或詩人小傳中，加以說明。",
      "體例問題：現在略依原書凡例，如已有傳的，就不再錄，沒有傳而可以查到的，就畧補小傳。",
      "如暫時查不出，就參照原書前後人次，訂其時代。",
      "否則統依姓名筆劃，集中放在「無世次」一卷之中。",
      "本輯稿每詩後面，都注明出處。",
      "所附小傳及詩解等，大都引用原文，形式近於《宋詩紀事》。",
      "原書補遺、歌謠、神仙等詩，也是如此。",
      "不過有詳、有略、也有遺漏，又多數不注出處。",
      "這對以後校勘或改編《全唐詩》，有一定困難。",
      "本輯稿破除以往慣例，不論帝王將相、朝野人士、婦女、僧道，都按時代先後排刊。",
      "缺姓名而有時代，或有關人物可尋，也依照上例列入。",
      "本輯稿略依《唐詩品彙》及《詩藪》、《唐音癸籤》所論，暫分爲初、盛、中、晚。",
      "五代十國補詩較多，（李調元《全五代詩》晚全唐詩於，缺漏還很多。",
      "）題作《全唐五代詩續補遺》，也是可以的。",
      "胡震亨對胡應麟的論述，比較佩服。",
      "但初、盛、中、晚，具體細分，又不盡相同。",
      "如應麟以李適、孫逖爲盛唐，震亨改爲初唐；應麟以包融爲初唐，劉方平爲中唐，震亨都改爲盛唐；應麟以元載、蘇渙爲盛唐，震亨改爲中唐；應麟以魏謩、孫元宴爲中唐，震亨又改爲晚唐；應麟以杜荀鶴、沈彬、陳陶、黃滔特爲晚唐，震亨改爲閏唐（即五代十國）。",
      "而初、盛、中、晚之中，又各有先後，至于五代十國詩在《全唐詩》中混而不分，現也略依《全五代詩》並參照《五代史》、《十國春秋》加以區分。",
      "本稿是繼《全唐詩》原有補遺輯補的，故稱《續補遺》。",
      "筆者限於時間和水平，目前只能勉成此初稿，難免有誤有漏，至於修改補充，更準確地加以排比，則有待今後進一步的努力。",
      "童養年於安徽大學一九八○年四月。"
    ],
    "added_time": "2026-01-03 03:37:04"
  },
  {
    "source_file": "poet.tang.51000.json",
    "title": "爲秦王制詩",
    "author": "李淵",
    "paragraphs": [
      "（初太宗爲秦王，高祖制詩云云。",
      "帝於宮西造宅初成，高祖送玉璽以至帝所，縉紳先生相謂曰：「詩及玉璽。",
      "蓋奉國之祥瑞者歟。",
      "」○今按：《全唐詩凡例》引胡震亨謂唐初無五星聯聚之事，疑其僞託。",
      "曾見陜西鄠縣有大業三年鄭州刺史李淵爲子世民祈疾疏石刻拓本，孫星衍《訪碑錄》亦收載。",
      "）聖德合天地，五宿連珠見。",
      "和風拂世民，上下同歡宴。",
      "（《冊府元龜》二一《帝王部·徵應》）。"
    ],
    "added_time": "2026-01-03 03:37:04"
  },
  {
    "source_file": "poet.tang.51000.json",
    "title": "題龜峯山（在麻城縣）",
    "author": "李世民",
    "paragraphs": [
      "乾坤造化有神功，勝地安然氣象雄。",
      "馬蹟印開蒼石上，龜頭橫插白雲中。",
      "山高每有神仙過，寺號能仁天子封。",
      "試劍石邊風拂拂，虎跑泉內水溶溶。",
      "龍吟南嶺崎山雨，虎嘯東林什子風。",
      "舍利塔中遺釋子，觀音崖上禮慈容。",
      "天開雲現瑠璃碧，日落霞明瑪瑙紅。",
      "巖畔芊芊羅漢草，領頭鬱鬱大夫松。",
      "望龜亭內迎仙客，噴雪崖前活水通。",
      "萬里黎民皆潤澤，一堂賢聖總虛空。",
      "遊山宰相書名字，採藥仙人留跡踪。",
      "任是丹青描不就，恍疑身世九霄宮。",
      "（《弘治黃州府志》七《藝文》）。"
    ],
    "added_time": "2026-01-03 03:37:04"
  },
  {
    "source_file": "poet.tang.51000.json",
    "title": "遊石淙詩（幷序）",
    "author": "武曌",
    "paragraphs": [
      "若夫圓嶠方壺，涉滄波而靡際；金臺玉闕，陟玄圃而無階。",
      "惟聞《山海》之經，空覽《神仙》之記。",
      "爰有石淙者，即平樂澗也。",
      "爾其近接嵩領，俯屆箕峯，瞻少室兮若蓮，睇潁川兮如帶。",
      "既而躡崎嶇之山徑，蔭蒙密之藤蘿，洶湧洪湍，落虛潭而送響；高低翠壁，列幽澗而開筵。",
      "密葉舒帷，屏氛而蕩燠；疏松引吹，清麥候以含涼。",
      "就林藪而王心神，對煙霞具而滌塵累。",
      "森沈丘壑，即是桃源；淼漫平流，還浮竹箭。",
      "[紉]（網）薜荔而成帳，聳蓮石而如樓。",
      "洞口全開，溜千年之芳髓，山腰半坼，吐十里之香粳。",
      "無煩崑閬之遊，自然形勢之所。",
      "當使人題綵翰，各寫瓊篇，庶無滯於幽棲，冀不孤於泉石。",
      "各題四韻，咸賦七言。",
      "（《古今圖書集成·山川典》六○《嵩山部》○今按：此詩在《全唐詩》一般有詩序者，大都全錄，此係遺漏。",
      "現特補序，詩不重錄。",
      "又《圖書集成》推崇卷，作嵩山石淙侍宴應制者，有宋之問、沈佺期、蘇味道、李嶠諸人。",
      "）（據《金石萃編》卷六十三校改。",
      "）。"
    ],
    "added_time": "2026-01-03 03:37:04"
  },
  {
    "source_file": "poet.song.70000.json",
    "title": "寄曹子方使君",
    "author": "毛滂",
    "paragraphs": [
      "使君未知我，得自吞氈翁。",
      "我未識使君，已聞伯夷風。",
      "十年詩卷裏，未面先從容。",
      "頃我客東都，寄聲謝老農。",
      "繡衣南州來，是爾使君公。",
      "爲爾掃菜色，無襦當夜縫。",
      "東都逆旅人，零落如霜蓬。",
      "一廛願爲氓，歸勢鳥脱籠。",
      "既登君子堂，倒戈避詩鋒。",
      "紫芝秀眉宇，東野凛長松。",
      "憐我骨硉兀，槽櫪駢兒童。",
      "秣以玉山禾，不置凡馬中。",
      "去年溪城月，使君馬如龍。",
      "呼我載後車，詩月相朣朧。",
      "朅來桑麻間，午夢回村舂。",
      "使君亦留犢，往聽長安鐘。",
      "相望渺雲海，烟雪迷西東。",
      "遙傳摛彩筆，秀句爭考功。",
      "那知古槐畔，苦語如秋蛩。",
      "一笑答雲山，萬事付瘖聾。",
      "吞舟亦失水，蚍蜉登背胸。",
      "拂鐘雖不錚，綴履豈所工。",
      "天高白虎殿，日永明光宮。",
      "去参鵷鷺羣，勿羡高飛鴻。"
    ],
    "added_time": "2026-01-03 03:38:30"
  },
  {
    "source_file": "poet.song.70000.json",
    "title": "累蒙周開祖使君貶示佳章才拙思荒愧不能報謹勉次韻一萹少叙敬避老匠之意",
    "author": "毛滂",
    "paragraphs": [
      "居士稱陸蓮，香山本流亞。",
      "舌端元和風，吹倒兩鮑謝。",
      "游戲筆硯間，盤礴湖山下。",
      "過眼盡詩材，有欲天必借。",
      "句源發肝膈，輸瀉每不暇。",
      "欬唾生江河，奔放那可壩。",
      "我詩沮洳爾，欲過不足跨。",
      "數煩見波瀾，意作蹄涔嚇。",
      "平生望洋眼，癡膽不知怕。",
      "亦識明月珠，相投况非夜。"
    ],
    "added_time": "2026-01-03 03:38:30"
  },
  {
    "source_file": "poet.song.70000.json",
    "title": "見雪明日與祝山人游東湖僧寺訪陳巨中教授留飲",
    "author": "毛滂",
    "paragraphs": [
      "風吹飛雨乾，散作柳花毬。",
      "危簷下舞鵠，老樹騰蟠虬。",
      "烟空夜色垂，膚寸凝酥柔。",
      "曉屨踏晶瑩，與君散清愁。",
      "湖東十頃玉，月落漫不收。",
      "照我肝肺皎，出語和鳴璆。",
      "將我平生客，步入青松幽。",
      "此客氣如霜，逼人作颼飀。",
      "嚼冰論世事，怒頰赤已浮。",
      "盤中水晶鹽，碧酒葡萄秋。",
      "飲酒豈憂寒，飲水猶不憂。",
      "手冷慎勿炙，置之鷫鸘裘。"
    ],
    "added_time": "2026-01-03 03:38:30"
  },
  {
    "source_file": "poet.song.105000.json",
    "title": "吊和靖故居",
    "author": "張嵲",
    "paragraphs": [
      "頽垣已蕪漫，人事日蕭寂。",
      "賴近青蓮宫，殘僧識遺跡。",
      "傍連嵐嶺秀，面對湖光溢。",
      "惟應此如昨，萬變非疇日。",
      "悠悠夏已深，故沼荷初積。",
      "振古盡如斯，徒然悵今昔。"
    ],
    "added_time": "2026-01-03 03:38:45"
  },
  {
    "source_file": "poet.song.105000.json",
    "title": "行建溪上是晚同宿小橋感懷書事",
    "author": "張嵲",
    "paragraphs": [
      "上庸亂石滿微水，建平孤嶼横中流。",
      "驚濤穹隆旋雲繞，經過親見客沉舟。",
      "建溪物色兩相似，使我惻貯悲西州。",
      "閩中窮臘春欲動，陳荄已見新萌抽。",
      "十尋嶺樹森翠葆，百尺瀑泉垂素虬。",
      "已遭霜露感人意，况復梅花欺客愁。",
      "沙村呌渡日色晚，野店投宿林燈幽。",
      "語言不通費辨數，逆旅主人才見留。",
      "十年敵騎遍寰海，北客走到天南陬。",
      "天高地逈豈不廣，南来北去皆離憂。",
      "傳聞敵騎又深入，旃毳欲臨瓜步洲。",
      "吁嗟華夏半爲鬼，干戈喋血衝斗牛。",
      "天公亦宜小解事，號令一使災禍瘳。",
      "刜除欃槍殪旬始，彎弓一矢摧旄頭。",
      "擢寇之筋洒寇血，永使萬國無戈矛。",
      "山清海晏氛祲息，地闢天開宗社休。",
      "黄屋卻臨天北極，紫壇復在郊南丘。",
      "千官濟濟奉宸扆，萬姓蠢蠢蒙皇猷。",
      "六營健兒易驅使，四海黎庶依田疇。",
      "老夫漸得反閭里，汛掃墳墓栽松楸。",
      "洗耳不聞兵革事，畢命邱樊何怨尤。",
      "願言秪恐未成遂，作客蹉跎霜鬢秋。"
    ],
    "added_time": "2026-01-03 03:38:45"
  },
  {
    "source_file": "poet.song.86000.json",
    "title": "宮詞  其七四",
    "author": "宋徽宗",
    "paragraphs": [
      "控馬攀鞍事打毬，花袍束带競風流。",
      "盈盈巧學兒男拜，惟喜先贏第一籌。"
    ],
    "added_time": "2026-01-03 03:38:58"
  },
  {
    "source_file": "poet.song.158000.json",
    "title": "題董亨道八景圖",
    "author": "樓鑰",
    "paragraphs": [
      "錢塘怒濤天下無，誰將尺紙爲新圖。",
      "賀家湖上如鏡浄，屢向烟波逢釣徒。",
      "彩虹橫卧吳淞上，洞庭一螺浮具區。",
      "亦曾泛舟彭蠡湖，插立千劍名大孤。",
      "廬山高哉不得到，歷歷五老聯香爐。",
      "上鍾下鍾夾湖口，半江清濁涇渭如。",
      "多景雄據金焦間，夕陽微照海門山。",
      "其餘知名不知處，赤壁但歌前後賦。",
      "江漢至鄂始合流，黄鶴樓前鸚鵡洲。",
      "瀟湘見說青如染，道林岳麓橫清秋。",
      "我欲遠遊嗟暮齒，蝶夢翩翩漫千里。",
      "但欲絕江尋越山，歸老故山吾已矣。"
    ],
    "added_time": "2026-01-03 03:39:27"
  },
  {
    "source_file": "poet.song.54000.json",
    "title": "送王道原判官",
    "author": "黄裳",
    "paragraphs": [
      "言無枝葉色無塵，自是中間已悟真。",
      "且免此生占噩夢，更從何處卜通津。",
      "徘徊州縣諳多事，荏苒江湖過幾春。",
      "三已轉官歸吏隠，蓮花池上友何人。"
    ],
    "added_time": "2026-01-03 03:40:22"
  },
  {
    "source_file": "poet.song.54000.json",
    "title": "和馮達夫小沼之什",
    "author": "黄裳",
    "paragraphs": [
      "坐間長愛水相從，間鑿方池貯碧空。",
      "十尺清泠雖有限，一襟瀟洒已無窮。",
      "龜魚世界東西近，河漢光芒上下通。",
      "數卷芰荷時得雨，洒然如在楚江中。"
    ],
    "added_time": "2026-01-03 03:40:22"
  },
  {
    "source_file": "poet.tang.43000.json",
    "title": "觀南郊回仗",
    "author": "無名氏",
    "paragraphs": [
      "傳警千門寂，南郊綵仗迴。",
      "但驚龍再見，誰識日雙開。",
      "德澤施雲雨，恩光變燼灰。",
      "閱兵貔武振，聽樂鳳凰來。",
      "候刻移宸輦，尊時集觀臺。",
      "多慙遠臣賤，不得禮容陪。"
    ],
    "added_time": "2026-01-03 03:41:09"
  },
  {
    "source_file": "poet.song.62000.json",
    "title": "宿深明閣二首  其一",
    "author": "陳師道",
    "paragraphs": [
      "窈窕深明閣，晴寒是去年。",
      "老將災疾至，人與歲時遷。",
      "默坐元如在，孤燈共不眠。",
      "暮年身萬里，頼有故人憐。"
    ],
    "added_time": "2026-01-03 03:41:40"
  },
  {
    "source_file": "poet.tang.31000.json",
    "title": "句",
    "author": "崔櫓",
    "paragraphs": [
      "強半瘦因前夜雪，數枝愁向晚天來。",
      "無人解把無塵袖，盛取殘香盡日憐。",
      "一番春雨吹巢冷，半朵山花咽觜香。",
      "雲生柱礎降龍地，露洗林巒放鶴天。",
      "菱葉乍翻人採後，荇花初沒舸行時。"
    ],
    "added_time": "2026-01-03 03:41:53"
  },
  {
    "source_file": "poet.song.105000.json",
    "title": "過屈平昭君故宅",
    "author": "張嵲",
    "paragraphs": [
      "夔州之山皆入雲，夔女寢陋男不文。",
      "山川歷歷應如舊，昭君屈平猶荒村。",
      "三百篇後無繼者，始作離騷紹風雅。",
      "君門九重難叩閽，欲登閬風聊蹀馬。",
      "精衷寫盡君不聞，徙倚懷沙淚盈把。",
      "漢家靡曼盈六宫，明妃容與如春風。",
      "琵琶何能慰行路，檻檻氊車隨去鴻。",
      "椒蘭得得在修門，獨任先生作放臣。",
      "妃嬪無數貯金屋，秪遣王嬙犯塞塵。",
      "萬古江山虛秀氣，二人賢色皆鍾美。",
      "天之生此諒應難，一棄單于一沈水。",
      "遠色蒼蒼難致極，弔古徘回淚霑臆。",
      "二宅遺基自古存，石巖天深秋日昏。",
      "滄波渺渺流遺恨，後人誰爲賡天問。"
    ],
    "added_time": "2026-01-03 03:42:09"
  },
  {
    "source_file": "poet.song.105000.json",
    "title": "閩中早春",
    "author": "張嵲",
    "paragraphs": [
      "愁見繁雲帖死灰，驟喜春從天際回。",
      "晴雲流爛滿峰起，瀲灔陂塘泉脈来。",
      "春歸欲騐将何許，柳腰杏頬知春處。",
      "出門矯首望四郊，滿目都無故園樹。",
      "暖景猶疑是故園，紛紅糅白終蕭然。",
      "黄茅不受春色染，化工無地施妖妍。",
      "老夫此時三歎息，晴靄暄風總輕擲。",
      "緣岡繞澗試幽尋，好鳥一聲山桂碧。",
      "卻憶當年漢水邊，花光柳色媚晴天。",
      "江頭醉罷日将落，芊眠草色生長煙。",
      "秪今春事知何有，傷心萬里空回首。",
      "中原但有骨如麻，杜曲應無花似酒。",
      "我今流落荒山隈，秋蓬作鬢心催頽。",
      "逢花政恐被花惱，幸兹寂寞無狂媒。",
      "閉門睡足高舂後，爐煙一炷消清晝。"
    ],
    "added_time": "2026-01-03 03:42:09"
  },
  {
    "source_file": "poet.song.73000.json",
    "title": "越王山二首  其一",
    "author": "洪炎",
    "paragraphs": [
      "朝登萬仞岡，夕宿雲霞間。",
      "越王昔何時，稅駕宅此山。",
      "山巔有石室，險絕未可攀。",
      "烟樹相映带，尚想飆輪還。",
      "文吳二仙子，騰踔跨兩斑。",
      "俯仰五百秋，下視悲人寰。",
      "王室久蕩析，世路方孔艱。",
      "我尋真人居，荷鋤芟蓬菅。",
      "林泉依福地，樵汲闖靈關。",
      "庶以遠兵革，返茲後死顔。"
    ],
    "added_time": "2026-01-03 03:42:50"
  },
  {
    "source_file": "poet.song.72000.json",
    "title": "奉和姚仲美臘梅",
    "author": "趙暘",
    "paragraphs": [
      "陽和都未見芳菲，初喜寒苞發故枝。",
      "絕色夐無朱粉態，真香寧許燕鶑知。",
      "凝愁金谷登樓日，斂黛溫泉賜浴時。",
      "寫作新聲傳玉笛，誰人持向月中吹。"
    ],
    "added_time": "2026-01-03 03:42:55"
  },
  {
    "source_file": "poet.tang.30000.json",
    "title": "旅次寄賈島兼簡無可上人",
    "author": "馬戴",
    "paragraphs": [
      "相思邊草長，迴望水連空。",
      "鴈過當行次，蟬鳴復客中。",
      "壯年看即改，羸病計多同。",
      "儻宿林中寺，深憑問遠公。"
    ],
    "added_time": "2026-01-03 03:43:07"
  },
  {
    "source_file": "poet.song.63000.json",
    "title": "次韵兩蘇公講筵唱和四首  其二",
    "author": "晁補之",
    "paragraphs": [
      "李公素譽壓朝端，曾泝龍門鬣未乾。",
      "雖愧彭宣惟賜食，未慚貢禹亦彈冠。"
    ],
    "added_time": "2026-01-03 03:43:16"
  },
  {
    "source_file": "poet.tang.51000.json",
    "title": "題雷琴（二首） 二",
    "author": "宋之問",
    "paragraphs": [
      "洛水多清泚，崧高有白雲。",
      "聖朝容隱逸，時得詠南薫。",
      "（《古今圖書集成》）（宋姚寬《西溪叢語》卷上云：「長兄伯聲云：洛中董氏蓄雷琴一張，中題云〖引前四言詩，略〗。",
      "狀其聲也。",
      "其外漆下隱有朱書云〖引後五言詩，略〗。",
      "此詩見《宋之問集》。",
      "」據此，應僅後首爲宋之問作。",
      "又此爲後人取宋詩題雷琴此擬題爲《題雷琴》，誤。",
      "雷琴因雷威所製而得名，雷威爲大曆間人，宋之问不及見。",
      "）。"
    ],
    "added_time": "2026-01-03 03:44:05"
  },
  {
    "source_file": "poet.tang.51000.json",
    "title": "玄武山聖水宴（幷序）",
    "author": "王勃",
    "paragraphs": [
      "玄武山有聖泉焉，浸淫歷數百千年，（「歷」字據陽熙晉《駱臨海集箋注》卷九補。",
      "陳熙晉云：「此序各本皆不載，今從《全唐文》錄出。",
      "」「子安在梓州所作詩文尚多，恐非駱文。",
      "」）垂巖沁湧，接磴分流，下瞰長江，沙堤石岸，咸古人遺迹也。",
      "茲乃青蘋綠芰，紫苔蒼蘚，遂使江湖思遠，寤寐寄託。",
      "既而崇巒左峙，石壑（一作「壁」）前縈，丹崿萬尋，碧潭千頃，松風唱響，竹露薫空。",
      "瀟瀟乎人間之難遇也，方欲以林壑爲天屬，琴罇爲日用。",
      "嗟乎！古今同逝（一作「代謝」。",
      "）方深川上之悲；少長偕遊，且盡山陰之樂。",
      "盍題芳什，共寫高情。",
      "詩得泉字。",
      "詩曰。",
      "（《古今圖書集成·坤輿典》三六《泉部》）（今按：《全唐詩》五六題作《聖泉宴》，有詩無序，故補序，詩不重錄。",
      "）。"
    ],
    "added_time": "2026-01-03 03:44:05"
  },
  {
    "source_file": "poet.song.55000.json",
    "title": "初入試院",
    "author": "柳子文",
    "paragraphs": [
      "跫然雖復喜斯行，開豁拘懷頼俊英。",
      "上國擢材初改轍，衆心督戰亦乘城。",
      "何時奏籍瞻霜簡，且復安眠聽雨聲。",
      "異日尚容休沐會，未慚相約太癯生。"
    ],
    "added_time": "2026-01-03 03:44:14"
  },
  {
    "source_file": "poet.song.55000.json",
    "title": "次韵呈慎思學士",
    "author": "柳子文",
    "paragraphs": [
      "咸韶濩武來何方，鏗鏘入耳安能忘。",
      "陽春蘭芷秋菊芳，金門詞客青袍郎。",
      "昭回下燭光焰長，深山大澤龍蛇蒼。",
      "浩歌激烈元非狂，正逢聖主開明堂。",
      "風煙關塞收旗槍，舞干兩階臣戎羌。",
      "喋血拓境謀非臧，邊城夜行休齎糧。",
      "採詩不復嘲青岡，蛜蝛戢羽戍婦牀。",
      "移文北斗猿鶴傍，渥洼朱龍兩服驤。",
      "胥靡版築罷浚隍，白環楛矢貢篚裝。",
      "航海萬里風帆揚，邊圉膽落嗟唇亡。",
      "諸蕃入學願可償，槐花舉子促書囊。",
      "成均貢士賢登鄉，東門宣詔禮十行。",
      "我慚駑駘追驌驦，何敢望回不及商。",
      "毛遂未至空連房，頼有墨妙江都王。",
      "傳模共分此日光，驊騮綠驃兩耳黄。",
      "想見蹙踏披天香，坐覺暑退秋堂凉。",
      "拘攣齷齪漫引觴，門外烏兔雙飛翔。",
      "悠悠逝川東去央，故山魚鳥空相望。",
      "鄧侯意氣摩秋霜，朝吟百篇暮千章。",
      "駢羅經史貫列莊，落紙但見書吏忙。",
      "孔鸞羽儀各效祥，鄙夫不學空面牆。",
      "先饋不用驚五漿，烏號要須賁育張。"
    ],
    "added_time": "2026-01-03 03:44:14"
  },
  {
    "source_file": "poet.song.40000.json",
    "title": "喜雨和曹子方",
    "author": "韋驤",
    "paragraphs": [
      "班超已老入玉關，仲子欲絕得螬李。",
      "洗腸術妙久疾愈，拜井誠危湧泉起。",
      "較之今日遇滂沱，彼情未足方吾喜。",
      "自從三月變旱暵，百口嗸嗸沸田里。",
      "豚蹄榼醑謾禱求，朝夕叢祠致拳跪。",
      "苗根土乾類龜坼，愁望油雲杳無涘。",
      "富憂攘奪貧憂踣，疾首蹙頞誰不爾。",
      "噫予豈獨鈞爾憂，反覆萬端思所以。",
      "察冤遣滯督郡邑，焚巫暴尫固非理。",
      "精虔賴我同僚賢，甘澤應祈災可弭。",
      "沛然傾注數十刻，溝畎皆盈一何偉。",
      "閩山草木亦增輝，萬口懽聲寧遽止。",
      "翼朝又復得高篇，磊落珠璣光滿紙。",
      "強酬珍貺愧拙疏，兩喜相投當不鄙。"
    ],
    "added_time": "2026-01-03 03:44:25"
  },
  {
    "source_file": "poet.song.70000.json",
    "title": "留别邵公言",
    "author": "毛滂",
    "paragraphs": [
      "公言雅知我，良勝我自知。",
      "往年得爲僚，税駕清江湄。",
      "覺君有勝致，真率仍天資。",
      "定交傾盖間，快語明肝脾。",
      "我生七不堪，百謫將安之。",
      "官長笑不罵，兒童容遨嬉。",
      "掾舍等禪房，竹樹含幽姿。",
      "其間有閒味，共此非君誰。",
      "駕言寫予憂，欲致車已脂。",
      "往披五老雲，下採蒼山芝。",
      "翛然送日月，萬慮忽若遺。",
      "朅來兩溪上，邂逅寛所思。",
      "微風送白蘋，藻荇搖寒漪。",
      "水清不受釣，魚細安可騎。",
      "亦復可憐人，鷗鷺相委蛇。",
      "君豈鷗鷺羣，鵷鸞往追隨。",
      "所遭即定分，固有何庸麾。",
      "我生儻可用，豈惜山英移。",
      "榮華如食薺，貧賤亦嘗飴。",
      "顧今適當還，捃拾聊充饑。",
      "從君借蓑笠，破雨收江蘺。"
    ],
    "added_time": "2026-01-03 03:44:25"
  },
  {
    "source_file": "poet.tang.17000.json",
    "title": "雜言同用離騷體送張評事襄陽覲省",
    "author": "權德輿",
    "paragraphs": [
      "黯離堂兮日晚，儼壺觴兮送遠。",
      "遠水霽兮微明，杜蘅秀兮白芷生。",
      "波泫泫兮煙冪冪，凝暮色於空碧。",
      "紛離念兮隨君，泝九江兮經七澤。",
      "君之去兮不可留，五采裳兮木蘭舟。"
    ],
    "added_time": "2026-01-03 03:44:29"
  },
  {
    "source_file": "poet.tang.17000.json",
    "title": "嶺上逢久別者又別",
    "author": "權德輿",
    "paragraphs": [
      "十年曾一別，征路此相逢。",
      "馬首向何處，夕陽千萬峯。"
    ],
    "added_time": "2026-01-03 03:44:29"
  },
  {
    "source_file": "poet.tang.17000.json",
    "title": "贈別表兄韋卿",
    "author": "權德輿",
    "paragraphs": [
      "新讀兵書事護羌，腰間寶劒映金章。",
      "少年百戰應輕別，莫笑儒生淚數行。"
    ],
    "added_time": "2026-01-03 03:44:29"
  },
  {
    "source_file": "poet.tang.17000.json",
    "title": "古離別",
    "author": "權德輿",
    "paragraphs": [
      "人生天地間，瞥若六轡馳。",
      "夭壽既常數，奈何生別離。",
      "跡當中人域，正性日已衰。",
      "是非千萬境，杳靄情塵滋。",
      "出門事何常，暫別亦難期。",
      "冉冉歎流景，悠悠限山陂。",
      "盡此一夕歡，華罇會前墀。",
      "雞鳴東方曙，夙駕臨通逵。",
      "欲出強移步，欲留難致辭。",
      "兩情不得已，念此留何爲。",
      "天明去已遠，寂默居人歸。",
      "入門復上堂，怳怳生驚疑。",
      "經履同遊處，猶言常相隨。",
      "覽物或臨盤，翻怪來何遲。",
      "乃知前日歡，本爲今日悲。",
      "特此別後心，寧及未見時。",
      "則知交疎分，久久翻易持。",
      "報君未別後，別後當自知。"
    ],
    "added_time": "2026-01-03 03:44:29"
  },
  {
    "source_file": "poet.tang.17000.json",
    "title": "早夏青龍寺致齋憑眺感物因書十四韻",
    "author": "權德輿",
    "paragraphs": [
      "曉出文昌宮，憩茲青蓮宇。",
      "潔齋奉明祀，憑覽傷夐古。",
      "秦爲三月火，漢乃一抔土。",
      "詐力自湮淪，霸儀終莽鹵。",
      "中南橫峻極，積翠洩雲雨。",
      "首夏諒清和，芳陰接場圃。",
      "仁祠閟嚴淨，稽首洗靈府。",
      "虛室僧正禪，危梁燕初乳。",
      "通莊走聲利，結駟乃旁午。",
      "觀化復何如，刳心信爲愈。",
      "盛時忽過量，弱質本無取。",
      "靜永環中樞，益愧腰下組。",
      "塵勞期抖擻，陟降聊俯僂。",
      "遺韻留壁間，淒然感東武。"
    ],
    "added_time": "2026-01-03 03:44:29"
  },
  {
    "source_file": "poet.song.158000.json",
    "title": "蕉菴雜言",
    "author": "樓鑰",
    "paragraphs": [
      "環植巒蕉數十株，幻成方丈一屠蘇。",
      "幾重青蒼兩邊合，四壁穿空一物無。",
      "早凉日薄坐其下，爽氣肅颯風來徐。",
      "此爲天下易生物，不多歲月真可廬。",
      "王愷謾夸紫步障，石崇安得青珊瑚。",
      "寓居得地不畝許，好事便可傳規模。",
      "顧余老矣豈久處，後來得此自足娛。",
      "若謂霜雪成摧枯，環臺瑶室今何如。"
    ],
    "added_time": "2026-01-03 03:44:55"
  },
  {
    "source_file": "poet.song.158000.json",
    "title": "林德久祕書寄楚辭故訓傳及叶音草木疏求序于余病中未暇因以詩寄謝",
    "author": "樓鑰",
    "paragraphs": [
      "平時感歎屈靈均，離騷三誦涕欲零。",
      "向來傳注頼王逸，尚以舛陋遭譏評。",
      "河東天對最傑作，釋問多本山海經。",
      "練塘後出號詳備，晦翁集註尤精明。",
      "比逢善本窮日誦，章分句析無遁情。",
      "林侯忽又示此帙，正欲參考搴華英。",
      "屬余近歲方苦疾，筆硯廢墮幾塵生。",
      "嘗鼎一臠已知味，始知用工久已成。",
      "況復身到荆楚地，詳究蘭芷聞芳馨。",
      "前此同朝幸相與，錦囊詩文爲我傾。",
      "惜哉不早見此書，病中欲續神不寧。",
      "年老耄及屢求去，倘得掛冠早歸耕。",
      "尚當一一爲尋繹，期以爝火裨明星。",
      "謾揮斐語塞厚意，深媿所報非瓊瑩。"
    ],
    "added_time": "2026-01-03 03:44:55"
  },
  {
    "source_file": "poet.song.87000.json",
    "title": "題李彦恢家龍眠七馬圖",
    "author": "周紫芝",
    "paragraphs": [
      "古來畫馬知幾人，當時只數曹將軍。",
      "龍媒貎得照夜白，七十萬匹空雲屯。",
      "但令韓幹作弟子，未許韋偃窺藩垣。",
      "風流掃地五百載，始得龍眠空馬羣。",
      "龍眠自是天下士，胸中元有真騏驎。",
      "寧王玉面久不見，風騣霧鬛驚猶存。",
      "四蹄翻風不受縶，意在萬里絕馳奔。",
      "安能局促鹽車下，更與蹇驢分短轅。",
      "先生既老誰入室，後來只數城南孫。",
      "孫郎繼死骨又朽，人間此馬如浮雲。",
      "勸君掩卷勿浪出，世無九方誰與論。"
    ],
    "added_time": "2026-01-03 03:45:01"
  },
  {
    "source_file": "poet.song.87000.json",
    "title": "題彦恢家仇池四石刻",
    "author": "周紫芝",
    "paragraphs": [
      "伏波南來自交趾，可笑汗牛推薏苡。",
      "人言包裹足珠犀，誰識閑身謝簪履。",
      "如何當年元相國，胸中飽飲貪泉水。",
      "胡椒八百亦安用，坐此殺生真可鄙。",
      "龍眠主簿亦兒嬉，銀鈎蠆尾搜遺奇。",
      "三年獨有一錢在，歸來清節人皆知。",
      "囊空安得紫絲帳，車重只餘黄絹碑。",
      "自言所至輒寓目，窮搜屋壁翻階墀。",
      "不嫌尤物觸時禁，恍然入手心驚疑。",
      "君不見嶧山篆刻焚野火，磨崖萬仞高崔嵬。",
      "何如四石横棐几，左提右挈行相隨。"
    ],
    "added_time": "2026-01-03 03:45:01"
  },
  {
    "source_file": "poet.song.86000.json",
    "title": "宮詞  其九",
    "author": "宋徽宗",
    "paragraphs": [
      "寶煙遙洞悉喬松，團墨新翻制作功。",
      "預遣丹青摹巧様，百花雲影更盤龍。"
    ],
    "added_time": "2026-01-03 03:45:11"
  },
  {
    "source_file": "poet.tang.43000.json",
    "title": "秋風生桂枝",
    "author": "無名氏",
    "paragraphs": [
      "寒桂秋風動，蕭蕭自一枝。",
      "方將擊林變，不假舞松移。",
      "散翠幽花落，搖青密葉離。",
      "哀猨驚助褭，花露滴爭垂。",
      "遺韻連波聚，流音萬木隨。",
      "常聞小山裏，逋客最先知。"
    ],
    "added_time": "2026-01-03 03:46:06"
  },
  {
    "source_file": "poet.song.183000.json",
    "title": "過舊居遇鄰家子述懷",
    "author": "周文璞",
    "paragraphs": [
      "憶昔玉雪時，最感鄰媼嫂。",
      "翦羅作髮鬌，添璣綴紋褓。",
      "今回遇孫枝，面墨體枯槁。",
      "念彼舊宅凶，災釁失依保。",
      "此生未還役，况復念家道。",
      "冷節返鄉閭，江路見芳草。",
      "奪恃罹荒饑，連歲愁浩浩。",
      "流離在山縣，只有泉水好。",
      "野櫻聚紫玫，衒弄晴日杲。",
      "半爲鳥雀盜，半被奴婢討。",
      "佰弜必盡護，盤飣如拱寶。",
      "坐薦一盞春，便足舒遠抱。"
    ],
    "added_time": "2026-01-03 03:46:19"
  },
  {
    "source_file": "poet.song.183000.json",
    "title": "正字南仲祭詩",
    "author": "周文璞",
    "paragraphs": [
      "昭陽作噩冬，愁雲凝上蒼。",
      "我墮谿谷底，鹵莽聞公喪。",
      "哲人困中壽，頗謂告者狂。",
      "繼執邸吏符，躑蹢抽肝腸。",
      "又聞歛魂魄，玉色貌愈强。",
      "環泣甚危苦，精氣都不揚。",
      "一朝委垕地，千歲還天常。",
      "峩冠謝成均，射策何巍昂。",
      "連踐中秘書，檢校四庫藏。",
      "象緯識校尉，篇編嘉議郎。",
      "麟遊夜閣黑，鳳去旻霄黄。",
      "惟初典郡學，吐血謗可傷。",
      "積疊高於山，黨讞空銷亡。",
      "故老解噓枯，新人工絕吭。",
      "灼灼藻火衣，可使綻作裳。",
      "竟罷奉面對，射策裨君王。",
      "愧負臨軒恩，穹林摧棟梁。",
      "往者流傳誣，聖賢失隄防。",
      "頹裂在眼前，悽愴遥相望。",
      "二紀獲敬事，實亞衿珮行。",
      "嘗竊季弟稱，朽穢敢自將。",
      "束教濡雨露，采擷參差香。",
      "雖罹顛沛憂，夢寐敢自忘。",
      "翻思說待對，按述何微茫。",
      "嗟此盛壯時，傾耳殊怱忙。",
      "但覺異清濁，安知爲死生。",
      "髮櫛逮細碎，羅列置篋箱。",
      "前年日重九，西歸舊臺城。",
      "蒙索新句詠，攣縮紙半張。",
      "卷頭七字吟，持以獻我兄。",
      "稱許極銖兩，逢人便增評。",
      "出示鞏雒跋，文字逾西京。",
      "鼎器寫饕餮，肉翅兩目長。",
      "款曲彌日留，振刷家苑翔。",
      "池水正清潔，碩果亂縱橫。",
      "斯時惜晼暮，玄袂欹秋陽。",
      "徐步引升榭，如訴後別殃。",
      "命之返里廬，憑籍蜚晚英。",
      "讀書與析理，旦旦拘限程。",
      "爾搜嵩磵微，乙亥事頗詳。",
      "謹勿摹巷記，視此小傳成。",
      "亦勿痛揀擇，因筆爲文章。",
      "倚櫂望江浦，披榛穿翳荒。",
      "掊擊祛鬼野，鄉志始竄更。",
      "警策入心腹，陡謂千駟輕。",
      "誰子料承應，纔間一籥贏。",
      "敕厨具節饌，髹盤糕菊芳。",
      "終席岌飛動，漏下樓鼓鏜。",
      "劃見睽孤占，覢覢拖晶熒。",
      "姬孔情可測，一身行自當。",
      "日斜亡集舍，螯跪亡妖祥。",
      "國典嗇左丘，地下收回商。",
      "師門錫休誄，慟哭發幽榮。",
      "滕抱倏怊悵，薛譔方施行。",
      "茂洪既篹綴，彷彿日月光。",
      "門戶變化久，咫尺未可量。",
      "貧疢裹祭緩，偶然值清明。",
      "雨寒送魂來，素筵見親情。",
      "熟食侑介推，覆杯嗥后皇。",
      "諒此心靡他，庶幾下歆饗。"
    ],
    "added_time": "2026-01-03 03:46:19"
  }
]