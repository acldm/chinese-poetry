[
  {
    "source_file": "poet.song.189000.json",
    "title": "訪吳安撫命賦詩竹洲中有靜香亭長堤靜觀齋舞雩亭",
    "author": "汪莘",
    "paragraphs": [
      "鳳麟敢謂皇家無，如公自合應時須。",
      "胡爲返駕竹洲隠，只與高堂素壁成畫圖。",
      "一麾淮海重拜敕，老人在南子在北。",
      "稱家菽水歡有餘，每日乃得見顔色。",
      "大兒三十心力到，租稅免教官吏逼。",
      "小兒十五天資敏，火耕水耨云未克。",
      "竹林茅屋謾讀書，我正不蒙稽古力。",
      "請言竹洲勝，蕖篠相因依。",
      "紅蕖未妨晚色靜，翠篠解過凉陰稀。",
      "漁童樵青足驅使，夜深醉和風雨歸。",
      "夢中突兀長堤橫，忽覺單騎遊邊城。",
      "擒胡已决千里外，邯鄲一枕空崢嶸。",
      "閑來靜觀宛殊昨，却憐蒲團坐日落。",
      "偶見始畫天地心，從此鳶飛共魚躍。",
      "向來天地本來閑，獵夫見鹿不見山。",
      "不然堤下寒流自太古，何人曾作沂水看。",
      "前日從公洲上語，茯苓期我能同煮。",
      "未容只作竹洲翁，屬聞漢詔求伊呂。"
    ],
    "added_time": "2026-01-02 22:41:29"
  },
  {
    "source_file": "poet.song.189000.json",
    "title": "梧竹亭",
    "author": "汪莘",
    "paragraphs": [
      "人家有園種花柳，君家有園種梧竹。",
      "花柳只引蜂蝶來，梧竹能招鸞鳳宿。",
      "昨君飲我池上亭，亭邊梧竹深冥冥。",
      "鎪風鏤月已足玩，滴雨灑雪尤堪聽。",
      "君不見梧君昔在岐山上，開花與鳳作屏障。",
      "又不見竹君昔在渭水陽，結實與鳳充糇糧。",
      "岐山渭水地差遠，頗覺老鳳勞往返。",
      "成周已去漢唐空，梧亦無根竹無本。",
      "君家甲第連朱扉，碧梧翠竹相因依。",
      "千年老鳳嘆何在，一旦下集增光輝。",
      "梧君竹君喜相遇，鳳兮鳳兮君且住。",
      "老鳳回頭謝二君，吾方高舉青天去。"
    ],
    "added_time": "2026-01-02 22:41:29"
  },
  {
    "source_file": "poet.song.189000.json",
    "title": "淳熙壬寅仲夏大雨寫望",
    "author": "汪莘",
    "paragraphs": [
      "一朵烏雲起天末，倏忽長驅半天闊。",
      "雲頭到處急雨來，雨脚錯落飛河魁。",
      "吹以南箕更豪橫，打窗噴壁催吟詠。",
      "恰驚瓦上碎珠跳，已快檐前銀竹映。",
      "平生不識南箕狀，且看平疇翻翠浪。",
      "恍然立我三湘間，欲著扁舟相跌宕。",
      "風迴雨霽天地新，良苗斗覺添精神。",
      "天意更看七八月，明年無處可打蕨。"
    ],
    "added_time": "2026-01-02 22:41:29"
  },
  {
    "source_file": "poet.song.189000.json",
    "title": "野趣亭",
    "author": "汪莘",
    "paragraphs": [
      "晚唐多處士，林亭足娛嬉。",
      "吾鄉盛儒冠，何園可棲遲。",
      "貧者有不能，富者有不爲。",
      "我窮不出門，出門復坐馳。",
      "此事我所嘆，無地容蛟螭。",
      "聞君築小亭，幽懷正在茲。",
      "况復扁野趣，未見已伸眉。",
      "示我野趣詩一軸，邀我共賦野趣詩。",
      "我思其義浸宏闊，操筆引紙頻嗟咨。",
      "古今何人得野趣，野趣不許凡人窺。",
      "見君所賦我已會，賦我所見君勿嗤。",
      "請從大庭栗陸葛天起，一片野趣無高卑。",
      "居不懸金石，出不建旄旗。",
      "衣不繪龍鳳，食不羅鼎彜。",
      "人家忘貧亦忘富，鄰里何盛仍何衰。",
      "蒼顔白髮各自足，山圍水繞忘所之。",
      "堯舜禮樂民始慕，湯武干戈民始疑。",
      "窮奢極侈到秦漢，沉酣骨髓終陳隋。",
      "遂令舉世不復野，村夫俚婦爭夸毗。",
      "我觀宇宙間，野趣元不移。",
      "散殊零落遍處處，收拾聚集當時時。",
      "多年如客棄不采，一朝有主來如期。",
      "君看上下數千載，不多古跡存餘基。",
      "乃知作者豈俗士，後有繼者須英奇。",
      "地野背城市，屋野堆茅茨。",
      "草野沒荒徑，竹野成疏籬。",
      "春野暗桑柘，綠葉一尺肥。",
      "秋野明稼穡，紫穗三尺垂。",
      "禽野不在籠，魚野不在池。",
      "公卿幸不到，雞犬亦自如。",
      "使我頭得野，散髮迎凉颸。",
      "使我脚得野，赤脚濯寒漪。",
      "爐野燃生薪，器野執素瓷。",
      "行野昂老鶴，坐野蹲孤羆。",
      "語野從己出，笑野非他隨。",
      "一盂野飯既不缺，一杯野菜尤相宜。",
      "一樽野酒罕儔侶，只可自飯還自釃。",
      "善惡吾不言，禍福吾不爲。",
      "黜陟吾不聞，理亂吾不知。",
      "一野萬事野，其野不可追。",
      "天地不能野，不合文理爭峩巍。",
      "日月不能野，不合照耀光陸離。",
      "崑崙瀛洲不能野，不合琳琅金碧相撐枝。",
      "不知此心孰賦與，一塊太朴元不虧。",
      "野於萬象不可飾，野於萬事不可醫。",
      "君不見荷鋤歷山豈非野，後來袗衣鼓琴大風雅。",
      "荷鋤有莘豈非野，後來相湯鳴條金鼓從天下。",
      "荷鋤南陽豈非野，要與管仲作同社。",
      "荷鋤栗里豈非野，要作荆軻何如者。",
      "嗟此四野人，野趣不獲真。",
      "嗟予有野趣，山水長相親。",
      "動與麋鹿遊，靜與木石鄰。",
      "北方久已失天討，周王憤起如有神。",
      "羽林鐵騎疾風雨，赤幟皂纛摩星辰。",
      "千金日費豈所憚，旱蛇六翼又足顰。",
      "安得邦伯皆結輩，磊落參錯急保民。",
      "我有五色線，補衮衮可新。",
      "我有五色石，補天天可春。",
      "野詩不中貴人讀，野畫不入貴人目。",
      "朝廷不用野人來，自有野雲相伴宿。"
    ],
    "added_time": "2026-01-02 22:41:29"
  },
  {
    "source_file": "poet.song.151000.json",
    "title": "贈相士蜀張二詩  其二",
    "author": "陳造",
    "paragraphs": [
      "貧病謝人謀，形容覽鏡羞。",
      "要隨耕釣往，聊爲斗升留。",
      "子術誠探妙，吾門恐暗投。",
      "霜髯文學掾，寧復鄧元侯。"
    ],
    "added_time": "2026-01-02 22:41:32"
  },
  {
    "source_file": "poet.song.151000.json",
    "title": "贈陳錢二別乘  其二",
    "author": "陳造",
    "paragraphs": [
      "花氣浮遲日，鶑歌佐緩觴。",
      "肯孤留客意，兼貸著書忙。",
      "疇昔朋遊樂，扶携醉後狂。",
      "因君話塵外，清興頓能長。"
    ],
    "added_time": "2026-01-02 22:41:32"
  },
  {
    "source_file": "poet.song.151000.json",
    "title": "贈陳錢二別乘  其三",
    "author": "陳造",
    "paragraphs": [
      "小築縈人夢，詩翁况舊期。",
      "定携桃葉女，猶羨習家池。",
      "鶑燕聽歌慣，風煙取醉宜。",
      "餞春餘幾日，一笑更容遲。"
    ],
    "added_time": "2026-01-02 22:41:32"
  },
  {
    "source_file": "poet.song.219000.json",
    "title": "酬篔房秋崖昆仲見寄韻",
    "author": "釋文珦",
    "paragraphs": [
      "歲月駸駸苦易過，凝霜還見委庭莎。",
      "從來桑下不三宿，此去榆光尚幾何。",
      "舊社久荒誰復記，遠公難覓恨空多。",
      "諸賢頼有劉雷在，時寄新詩到薜蘿。"
    ],
    "added_time": "2026-01-02 22:41:35"
  },
  {
    "source_file": "poet.song.177000.json",
    "title": "人日",
    "author": "韓淲",
    "paragraphs": [
      "人日春來又兩宵，梅花開盡已飄摇。",
      "愛閑多病有誰問，偶景獨遊無自焦。",
      "門外溪山猶淺淺，床頭書冊謾昭昭。",
      "細看榮辱雲翻雨，未抵幽棲水一瓢。"
    ],
    "added_time": "2026-01-02 22:41:45"
  },
  {
    "source_file": "poet.song.226000.json",
    "title": "偈頌一百零二首  其八○",
    "author": "釋紹曇",
    "paragraphs": [
      "拽轉十二時，不與諸塵對。",
      "飽和羅飯，瘦策閑嬉。",
      "三箇成團，四箇作隊。",
      "向雲坳磵曲，采蕨蕈煎茶，縷筍芹爲膾。",
      "彌勒不知，釋迦不會。",
      "剛被春風透密機，高林破曉鶑吟碎。",
      "眼裏聞聲，且居門外。"
    ],
    "added_time": "2026-01-02 22:41:49"
  },
  {
    "source_file": "poet.song.15000.json",
    "title": "自和",
    "author": "梅堯臣",
    "paragraphs": [
      "沉水香焚金博山，杜陵誰復與車還。",
      "馬尋綺陌知何曲，人在珠簾第幾間。",
      "法部樂聲長滿耳，上樽醇味易酡顔。",
      "更貧更賤皆能樂，十二重門不上關。"
    ],
    "added_time": "2026-01-02 22:41:54"
  },
  {
    "source_file": "poet.song.141000.json",
    "title": "待家釀未至且買姜店村酒",
    "author": "楊萬里",
    "paragraphs": [
      "奔走人都倦，檐檠酒未來。",
      "那能待竹葉，隨喜喚茅柴。",
      "蘆菔仍多煮，菴摩带淺煨。",
      "深村市無肉，草草兩三杯。"
    ],
    "added_time": "2026-01-02 22:42:20"
  },
  {
    "source_file": "poet.song.122000.json",
    "title": "月湖新得浮石巖",
    "author": "鄧深",
    "paragraphs": [
      "月湖先生樂山水，搜奇曾不遠千里。",
      "那知去郭三牛鳴，浮石巖中晦佳致。",
      "神剜鬼劃有許工，天墜地出知幾世。",
      "平時樵徑所不由，一旦屐齒胡爲至。",
      "由來絕景難久藏，竟須好事與經始。",
      "見之三歎欲忘歸，市以千金不惜費。",
      "公之得此真無價，我亦聞之喜不寐。",
      "朝來幽事頗相關，乘興縱觀約聯騎。",
      "霜明日暖馬蹄輕，曾不踰時即其地。",
      "噴雲泄霧疑有神，旋呼斤斧誅榛葦。",
      "初驚巨石幾百尋，突兀嶙峋濕雲氣。",
      "嵌竇谽谺元自開，藤蔓駢羅巧相締。",
      "清涵竹木總堅瘦，陰生莓苔倍葱翠。",
      "老根側出掀虯髯，幽草倒生摇鳳尾。",
      "前山一抹橫蛾眉，隔盡俗塵如戶閉。",
      "褰裳振足履崎嶇，披棘捫蘿窮幽邃。",
      "忽有一徑出自然，委蛇深隱闊盈咫。",
      "四面周遭步轉高，心領目擊紛可喜。",
      "處處出石作奇怪，續續哦詩聊比擬。",
      "或黎其色如鐵繡，或赭其容如酒醉。",
      "或傲睨而癡自笑，或突怒而狠相視。",
      "或開幽室爲書院，或引長廊爲客次。",
      "或虛高下成樓閣，或嚴尊卑作堂陛。",
      "或分半月隱天形，或展胡床圈地勢。",
      "或露碼碯紅而潤，或錯琉璃青且膩。",
      "或如入關如升堂，或如卧榻如隱几。",
      "或如立壁如拱梁，或如卓筆如布字。",
      "遞遞逢迎巧獻狀，試舉其凡莫殫紀。",
      "最喜賓從可從容，甲乙其間有一二。",
      "昔聞淡巖天下稀，金華仙伯載稱美。",
      "圍中僅可坐十客，舉此十倍加不啻。",
      "余賀茲丘有所遭，初不遠人人自棄。",
      "先生一笑與我言，平生此興覺爲累。",
      "豈期幸會得所圖，孰使之然天實畀。",
      "須臾更涉屏巖巔，指云此有無盡意。",
      "一水縈紆殊有情，萬山回環杳無際。",
      "規以數椽安一榻，時來長嘯舒清思。",
      "願觀餘力佐天巧，名與此山傳不替。",
      "自惟野性寡所嗜，猶喜登臨同臭味。",
      "剩欲相從爲久計，祝公先了公家事。"
    ],
    "added_time": "2026-01-02 22:43:41"
  },
  {
    "source_file": "poet.song.237000.json",
    "title": "與徐税過淮民家市果",
    "author": "董嗣杲",
    "paragraphs": [
      "寒水落沙洲，随地營送年。",
      "徐卿邀我行，逺渡呼脚船。",
      "荒津絕鷄犬，斷籬掩人煙。",
      "柑梨土民收，飣坐風味全。",
      "及公出酒甌，提籃寘我前。",
      "甘香種子異，脆膩色澤妍。",
      "定價随語準，質直何其堅。",
      "淮鄉習俗純，處士亦如然。",
      "閒歷慨流離，百醜皆可憐。",
      "撫機奈失時，彼此嗟華顛。",
      "酒酣飫此快，哀歌地爐邉。",
      "携歸備晚需，雪片蒙江天。"
    ],
    "added_time": "2026-01-02 22:44:15"
  },
  {
    "source_file": "poet.song.219000.json",
    "title": "別馨桂山",
    "author": "釋文珦",
    "paragraphs": [
      "與君相見各華顛，握手松間感變遷。",
      "能記靈山同聽日，不疑絳縣老人年。",
      "難尋舊夢悲蝴蝶，替說新愁頼杜鵑。",
      "無奈怱怱又還別，有詩須寄武康船。"
    ],
    "added_time": "2026-01-02 22:44:26"
  },
  {
    "source_file": "poet.song.22000.json",
    "title": "首尾吟  其九",
    "author": "邵雍",
    "paragraphs": [
      "堯夫非是愛吟詩，雖老精神未耗時。",
      "水竹清閑先據了，鶑花富貴又兼之。",
      "梧桐月向懷中照，楊柳風來面上吹。",
      "被有許多閑捧擁，堯夫非是愛吟詩。"
    ],
    "added_time": "2026-01-02 22:44:57"
  },
  {
    "source_file": "poet.song.22000.json",
    "title": "首尾吟  其一一",
    "author": "邵雍",
    "paragraphs": [
      "堯夫非是愛吟詩，詩是天津再住時。",
      "積翠鶑花供秀潤，上陽風月助新奇。",
      "鳳凰樓觀雲中看，道德園林枕上窺。",
      "不負太平吟笑事，堯夫非是愛吟詩。"
    ],
    "added_time": "2026-01-02 22:44:57"
  },
  {
    "source_file": "poet.song.15000.json",
    "title": "依韻和永叔勸飲酒莫吟詩雜言",
    "author": "梅堯臣",
    "paragraphs": [
      "我生無所嗜，唯嗜酒與詩。",
      "一日舍此心腸悲，名存貴大不輙思。",
      "甑空釜冷不俛眉，妻孥凍饑數恚之。",
      "但自吟醉與世違，此外萬事皆莫知。",
      "王公謁請衆去早，既衰愈懶身到遲。",
      "日高倦僕顔色沮，况騎瘦馬兩耳垂。",
      "厭此勞苦不喜出，唯有文字時能爲。",
      "諸公尚恐竭智慮，勤勤勸飲莫我卑。",
      "再拜受公言，竊意公矯時。",
      "只愛詩，謂余癡。"
    ],
    "added_time": "2026-01-02 22:45:21"
  },
  {
    "source_file": "poet.song.245000.json",
    "title": "慈元殿賜牡丹",
    "author": "汪元量",
    "paragraphs": [
      "九重羯鼓聲動地，萬年枝上回春意。",
      "天遣姮娥散一枝，一枝先到山人家。",
      "焚香再拜臯國色，雨露沾濡知帝力。",
      "我願人間春不老，長對此花顔色好。"
    ],
    "added_time": "2026-01-02 22:45:44"
  },
  {
    "source_file": "poet.song.150000.json",
    "title": "春日西興道中  其四",
    "author": "張栻",
    "paragraphs": [
      "一川曉色鷺分去，兩岸烟花鶑带來。",
      "徑欲卜居從釣叟，綠楊缺處竹門開。"
    ],
    "added_time": "2026-01-02 22:45:46"
  },
  {
    "source_file": "poet.song.227000.json",
    "title": "春日新浴",
    "author": "舒岳祥",
    "paragraphs": [
      "白髮美青陽，新年試新浴。",
      "小窗潔而明，板閣密以燠。",
      "簾垂風絕蹊，湯煖雲升屋。",
      "探手酌溫凉，微微澆背腹。",
      "上盆頮吾面，下盆濯吾足。",
      "初如馬釋鞿，漸覺蟬蛻殻。",
      "周浹更融怡，味如書熟讀。",
      "澡身當去塵，洗心當脫俗。",
      "湛然清浄源，不遣生惡濁。",
      "振衣聊出門，篝煙度修竹。"
    ],
    "added_time": "2026-01-02 22:45:52"
  },
  {
    "source_file": "poet.song.159000.json",
    "title": "趙仲實如吳江扁舟來別因以送之",
    "author": "楊冠卿",
    "paragraphs": [
      "少年結交翰墨場，舉頭不覺雙鬢蒼。",
      "世塗巇嶮如羊腸，交情耐久無炎凉。",
      "我今讀書松竹莊，君兮去去吳松江。",
      "音書莫惜頻寄將，新詩分我古錦囊。"
    ],
    "added_time": "2026-01-02 22:46:23"
  },
  {
    "source_file": "poet.song.244000.json",
    "title": "春日",
    "author": "胡之純",
    "paragraphs": [
      "春風蒲柳曲江頭，恨與春波不盡流。",
      "鶑喚新聲啼綠樹，燕尋舊壘認朱樓。",
      "百年驕豢吳兒脆，一味清談晉士休。",
      "千古興亡惟有淚，漫山花雨杜鵑愁。"
    ],
    "added_time": "2026-01-02 22:46:27"
  },
  {
    "source_file": "poet.song.219000.json",
    "title": "由樵徑登北高峰遂至韜光庵",
    "author": "釋文珦",
    "paragraphs": [
      "鳥路欹傾不可登，攀緣直上最高層。",
      "陰崖老樹春無葉，古竇寒泉夏作冰。",
      "斜抱江流縈翠带，亂山分脈走瓜藤。",
      "雲根細紀當年事，太守曾來訪隠僧。"
    ],
    "added_time": "2026-01-02 22:46:31"
  },
  {
    "source_file": "poet.song.209000.json",
    "title": "午坐",
    "author": "葛紹體",
    "paragraphs": [
      "疎竹牆頭半粉青，盆池荷小欠浮萍。",
      "虛簷槐影日亭午，醉倚欄干鶑喚醒。"
    ],
    "added_time": "2026-01-02 22:46:43"
  },
  {
    "source_file": "poet.song.226000.json",
    "title": "偈頌一百零二首  其一○一",
    "author": "釋紹曇",
    "paragraphs": [
      "四十餘年，白雲高卧。",
      "無端刺腦膠盆，日夜烹煎家火。",
      "莊田淹沒，與死爲鄰，屋舍傾頹，安身難保。",
      "山僧冷地思量，不覺呵呵大笑。",
      "定業難逃，何妨笑破。",
      "頼有東村王老知，繞笆籬唱哩哩囉，何似大石調。"
    ],
    "added_time": "2026-01-02 22:46:44"
  },
  {
    "source_file": "poet.song.151000.json",
    "title": "送學生歸赴秋試因省別業三首  其二",
    "author": "陳造",
    "paragraphs": [
      "年事真無頼，官曹已憚煩。",
      "兒堪付門戶，吾粗有田園。",
      "遊舊因相問，襟懷爲細論。",
      "此心歸隠計，日日受風幡。"
    ],
    "added_time": "2026-01-02 22:46:49"
  },
  {
    "source_file": "poet.song.236000.json",
    "title": "夏景 炎赫衣流汗",
    "author": "劉辰翁",
    "paragraphs": [
      "暑綌衣能幾，長流汗似痁。",
      "惶惶何慄慄，赫赫復炎炎。",
      "安得三庚度，猶如十日兼。",
      "坐驚慚背浹，不是淚襟霑。",
      "湯餠何堪試，煎茶可更添。",
      "可人嬌熨玉，頻起立風簷。"
    ],
    "added_time": "2026-01-02 22:46:55"
  },
  {
    "source_file": "poet.song.237000.json",
    "title": "招鐵鏡明上人同舟入京",
    "author": "董嗣杲",
    "paragraphs": [
      "蓬麻冒日氣，舟過風遞香。",
      "香氣入晚秀，月色迷官塘。",
      "此時同載僧，眉上生毫光。",
      "心鏡不待磨，一碧眩四方。",
      "遂此終夕安，推篷睇渺茫。",
      "凌晨泊北津，分手各自忙。",
      "追随遊徑山，奈何吏鞅妨。",
      "何時重聚首，叙我歌河梁。",
      "世緣苦聚散，人事多短長。",
      "興言偶及爾，不覺耿中腸。",
      "薫風蕩柳煙，吹面無多凉。",
      "晨曦曬屋裂，獨恨衝塵黄。"
    ],
    "added_time": "2026-01-02 22:47:05"
  },
  {
    "source_file": "poet.song.33000.json",
    "title": "走筆成一篇答徐君先輩見寄",
    "author": "强至",
    "paragraphs": [
      "定交初何年，昔齒會稽學。",
      "君壯我尚少，道復先我覺。",
      "子時于衆人，百鳥一鸑鷟。",
      "學官程諸生，題品或義卓。",
      "衆方縮手顧，君筆已一捉。",
      "落紙千餘言，渾如玉出璞。",
      "辭場或鼓行，無敢犯鋒矟。",
      "有時談遺經，聖賢在口角。",
      "憤疾異說妄，摘抉三傳駮。",
      "語氣清不休，旱天冽雷雹。",
      "南北俄乖張，同時去師幄。",
      "未幾會京國，君羽正濯濯。",
      "以文試有司，好古拙雕琢。",
      "一失太常第，聞子繼屯剝。",
      "翠鎩累在毛，龜剔釁由殻。",
      "古人亦憂患，千載名愈卓。",
      "予雖綴小官，夙志負山嶽。",
      "簿領但戕性，祿粟不周啄。",
      "再命作陋邑，舉動尤齷齪。",
      "旋巢子何所，距我幸非邈。",
      "寄詩冬爲期，當遂笑一握。",
      "待將得喪理，同付尊酒濁。"
    ],
    "added_time": "2026-01-02 22:47:32"
  },
  {
    "source_file": "poet.song.33000.json",
    "title": "送元恕",
    "author": "强至",
    "paragraphs": [
      "我本生窮閻，才命兩乖塞。",
      "再試得一第，失足落銓格。",
      "去年赴選集，摩肩雜隸役。",
      "吏口駢名呼，摧沮氣填臆。",
      "僦居在閑坊，門巷少人迹。",
      "于時苦病吟，誰肯顧越{血/与}。",
      "高冠縱一臨，車馬有屈色。",
      "平生青雲志，跕跕若墜翼。",
      "羨君富詞才，時志復兩得。",
      "解褐拜初命，便綴審官籍。",
      "秋高馬足健，駕言往京國。",
      "諸父列禁嚴，南北羅第宅。",
      "往來伯叔間，此行穩棲息。",
      "君家世儒林，圖史况山積。",
      "燈火今可親，幽探勉餘力。",
      "京都號紛華，君志定非溺。",
      "勿貽雙親念，此外慎眠食。"
    ],
    "added_time": "2026-01-02 22:47:32"
  },
  {
    "source_file": "poet.song.33000.json",
    "title": "過潼關",
    "author": "强至",
    "paragraphs": [
      "巨方信天開，嵽嵲土山口。",
      "豈惟控內外，勢不漏飛走。",
      "一夫或當關，可敵萬夫守。",
      "山河此襟带，怙險聖所否。",
      "明皇晚倦勤，意恃太平久。",
      "絕艷荒真妃，轉盼六宮醜。",
      "祿山假天性，恩豢不知厚。",
      "鐵騎長驅來，哥舒苦徒手。",
      "吾君暢道德，四海一父母。",
      "人心自固結，茲關復何有。"
    ],
    "added_time": "2026-01-02 22:47:32"
  },
  {
    "source_file": "poet.song.192000.json",
    "title": "柘",
    "author": "陶夢桂",
    "paragraphs": [
      "老矣能消幾許衣，一株休論幾鉤絲。",
      "垂楊舞徹鶑歌歇，且看東風舞柘枝。"
    ],
    "added_time": "2026-01-02 22:47:32"
  },
  {
    "source_file": "poet.song.104000.json",
    "title": "秋日即事二首  其二",
    "author": "王之道",
    "paragraphs": [
      "枕緣睡熟來魂夢，衣爲酣頻带酒痕。",
      "多事長紅兼短白，雨餘相倚映江村。"
    ],
    "added_time": "2026-01-02 22:47:43"
  },
  {
    "source_file": "poet.song.167000.json",
    "title": "雨中夜歸聞兩兒誦書偶成二絕幸明叔先生同賦以示之  其二",
    "author": "趙蕃",
    "paragraphs": [
      "家世無田事筆耕，五車精熟是收成。",
      "窮通有命吾何與，若若多慙短褐榮。"
    ],
    "added_time": "2026-01-02 22:47:45"
  },
  {
    "source_file": "poet.song.149000.json",
    "title": "與僧凈璋",
    "author": "陸九齡",
    "paragraphs": [
      "自從相見白雲間，離別嘗多會聚難。",
      "兩度逢迎當汝水，數年隔闊是曹山。",
      "客來濯足旁僧怪，病不烹茶侍者閒。",
      "不是故人尋舊隠，只應終日閉禪關。"
    ],
    "added_time": "2026-01-02 22:48:00"
  },
  {
    "source_file": "poet.song.150000.json",
    "title": "晚望",
    "author": "張栻",
    "paragraphs": [
      "獨上荒亭數過帆，橫林疎處見蒼灣。",
      "固知不入豪華眼，送與鳬鷗自在看。"
    ],
    "added_time": "2026-01-02 22:48:19"
  },
  {
    "source_file": "poet.song.150000.json",
    "title": "遊絲",
    "author": "張栻",
    "paragraphs": [
      "遊絲浩蕩醉春光，倚頼微風故故長。",
      "幾度鶑聲留欲住，又隨飛絮過東牆。"
    ],
    "added_time": "2026-01-02 22:48:19"
  },
  {
    "source_file": "poet.song.133000.json",
    "title": "嘆老",
    "author": "陸游",
    "paragraphs": [
      "鏡裏蕭蕭白髮新，默思舊事似前身。",
      "齒殘對客豁可耻，臂弱學書肥失真。",
      "漸覺文辭乖律呂，豈惟議論少精神。",
      "平生師友凋零盡，鼻堊揮斤未有人。"
    ],
    "added_time": "2026-01-02 22:48:39"
  },
  {
    "source_file": "poet.song.105000.json",
    "title": "柯山製墨胡處士求隸字",
    "author": "張煒",
    "paragraphs": [
      "有客落魄遊京都，形服差類山澤臞。",
      "袖携一紙故友書，來求古隸銘墨模。",
      "我方臨池且自娛，觸撥雅興生江湖。",
      "坐扣墨法果不誣，出示數餠泥金濡。",
      "質模温潤凝龍酥，麝氣酷烈清透膚。",
      "浣濯研沼塵滓無，磨動淳漆生金壺。",
      "吳牋半幅翻雪腴，碧雲掩冉生兔鬚。",
      "豪家有錢貯金珠，誰肯淡好如吾徒。",
      "自憐我爲貧所拘，傾嚢盡易令無餘。",
      "臨行束擔付獠奴，就索詩句榮歸途。",
      "天下具眼不可污，芳名豈借人言沽。"
    ],
    "added_time": "2026-01-02 22:48:43"
  },
  {
    "source_file": "poet.song.201000.json",
    "title": "病起十首  其一○",
    "author": "劉克莊",
    "paragraphs": [
      "有粟二囷書數厨，一生受用小規模。",
      "要令後裔師吾儉，不願多財使爾愚。",
      "旋作續書傳福畤，偶成小楷付官奴。",
      "自慙未至韓公地，老語諄譫謾勸符。"
    ],
    "added_time": "2026-01-02 22:48:52"
  },
  {
    "source_file": "poet.song.177000.json",
    "title": "十一日",
    "author": "韓淲",
    "paragraphs": [
      "八年山澗送春歸，流轉風光欲告誰。",
      "草野其間無別種，芳華之外有殘枝。",
      "燕鶑蜂蝶偏他好，雞犬牛羊不自持。",
      "溪北溪南交舊在，輕雷吹動雨成絲。"
    ],
    "added_time": "2026-01-02 22:49:07"
  },
  {
    "source_file": "poet.song.4000.json",
    "title": "春日登樓懷歸",
    "author": "寇準",
    "paragraphs": [
      "高樓聊引望，杳杳一川平。",
      "遠水無人渡，孤舟盡日橫。",
      "荒村生斷靄，深樹語流鶑。",
      "舊業遥清渭，沉思忽自驚。"
    ],
    "added_time": "2026-01-02 22:49:21"
  },
  {
    "source_file": "poet.song.237000.json",
    "title": "贈接泥渡下李巡檢",
    "author": "董嗣杲",
    "paragraphs": [
      "一官坐渡頭，事簡多是閒。",
      "口口說廟靈，祭賽紛强頑。",
      "逐日享餕餘，贏得酡客顔。",
      "江風吹不散，借此資身孱。",
      "俸錢給不多，悔離禁衛班。",
      "妻子號寒饑，語下嗟間闗。",
      "俟代尚爾遥，擲珓卜善還。",
      "随時了應酬，惟恨得酒慳。"
    ],
    "added_time": "2026-01-02 22:49:24"
  },
  {
    "source_file": "poet.song.159000.json",
    "title": "秦侯不調累年識者嘆息茲以規恢祕略親簡上知有詔復其官亨衢自此發軔聞之喜甚爲作古篇",
    "author": "楊冠卿",
    "paragraphs": [
      "天驕飽肉氣勇决，憶昨彎弧射漢月。",
      "玉關保障烽燧驚，豺狼塞路人蹤絕。",
      "將軍方著從事衫，指揮義士征河南。",
      "設奇間道依嵩谷，百戰崎嶇不解驂。",
      "攻城陷陣收殊績，捷書夜到甘泉北。",
      "天子興嗟恨見晚，俾將樓船護江國。",
      "將軍擊檝誓中流，英風凜凜氣橫秋。",
      "胡爲拘縶不得逞，歸戴南冠效楚囚。",
      "一朝奮激肝膽露，剌剌羞聞婢子語。",
      "袖携文字幾千言，徑趍閶闔排雲去。",
      "帝敕天丁下取將，玉音誦之聲琅琅。",
      "侍臣却立屏東箱，奇謀創見驚未嘗。",
      "明日北門天子詔，似怪十年猶不調。",
      "盡還故秩問所從，豪傑中原資號召。",
      "我今塵敝黑貂裘，藥裹關心萬事休。",
      "挑燈看劍夜無寐，耿耿猶懷嫠婦憂。",
      "相期談笑青油幕，關河去展規恢略。",
      "燕然碣石與天齊，爲君重勒千丈碑。"
    ],
    "added_time": "2026-01-02 22:49:42"
  },
  {
    "source_file": "poet.song.227000.json",
    "title": "將別棠谿遺仲素季厚昆仲",
    "author": "舒岳祥",
    "paragraphs": [
      "新交勝舊交，生別猶死別。",
      "饑魂散欲飛，愁腸鬰以結。",
      "去住誠兩難，主客新握別。",
      "家山杳何許，千丈高嶻嶭。",
      "試登黄甘望，百里見積雪。",
      "我甔無儲粟，我篋無重褐。",
      "妻孥幸團欒，忘此饑與渴。",
      "倚君爲大厦，顧我顔色悅。",
      "無家未易歸，無産難久歇。",
      "鄉校著我名，免在編氓列。",
      "麥田望有秋，桑葉行可掇。",
      "貰貲延餘年，空囊誰負竊。",
      "不敢久累君，去去春二月。",
      "爲我謝王戴，徽音無斷絕。"
    ],
    "added_time": "2026-01-02 22:49:45"
  },
  {
    "source_file": "poet.song.227000.json",
    "title": "寇攘之餘穀五斗才易一鷄衰老多病資血味以爲養求之弗可得畜二母鷄自春抱育至夏百翼不減子美生理喜而有作",
    "author": "舒岳祥",
    "paragraphs": [
      "昔有尸鄉翁，養鷄蓋阡陌。",
      "累財千餘萬，積微利自博。",
      "子美居瀼西，此物尚百翮。",
      "作詩戒宗文，牆東樹籠柵。",
      "我今山居中，生理苦迫窄。",
      "衰年資食治，時有不速客。",
      "海魚不常儲，溪蟹碎難擘。",
      "頗欲效兩翁，字鷄供口食。",
      "買得雙伏雌，領以一赤幘。",
      "戶外聽約束，安能汙案席。",
      "剖坼五十卵，引哺漸開拆。",
      "從茲日生生，向秋益繁息。",
      "麥雲行刈黄，可得二十石。",
      "已知餠臛具，不假天邊翼。",
      "竊笑茅季偉，割烹惟一隻。",
      "奉親不及賓，資生拙無策。"
    ],
    "added_time": "2026-01-02 22:49:45"
  },
  {
    "source_file": "poet.song.226000.json",
    "title": "偈頌一百零四首  其七",
    "author": "釋紹曇",
    "paragraphs": [
      "雕梁燕語，喬木鶑吟。",
      "秋田水足，麥嶺雲深。",
      "聲色純真渾聲色，無端花擘祖師心。",
      "耳無輪，眼無筋。",
      "優游子聖外，閬蕩拾花針。"
    ],
    "added_time": "2026-01-02 22:49:51"
  },
  {
    "source_file": "poet.song.150000.json",
    "title": "大雲巖",
    "author": "張栻",
    "paragraphs": [
      "平地起突兀，頹然若負龜。",
      "初疑斤斧鑿，安得此巧奇。",
      "乃知化工巧，精意運神機。",
      "巖深翠長滴，沖沖閲四時。"
    ],
    "added_time": "2026-01-02 22:50:33"
  },
  {
    "source_file": "poet.song.22000.json",
    "title": "首尾吟  其三五",
    "author": "邵雍",
    "paragraphs": [
      "堯夫非是愛吟詩，詩是堯夫樂事時。",
      "慷慨丈夫無後悔，分明男子有前知。",
      "在尋常時觀執守，當倉卒處看施爲。",
      "善事沒身而已矣，堯夫非是愛吟詩。"
    ],
    "added_time": "2026-01-02 22:50:33"
  },
  {
    "source_file": "poet.song.123000.json",
    "title": "盤洲雜韻上 麗春",
    "author": "洪适",
    "paragraphs": [
      "纖莛小作罌，瘦殼元無粟。",
      "色麗品少雙，詩成看未足。"
    ],
    "added_time": "2026-01-02 22:50:59"
  },
  {
    "source_file": "poet.song.123000.json",
    "title": "盤洲雜韻上 長春",
    "author": "洪适",
    "paragraphs": [
      "四季花長發，朝朝得細看。",
      "絳英能受暑，綠刺更禁寒。"
    ],
    "added_time": "2026-01-02 22:50:59"
  },
  {
    "source_file": "poet.song.123000.json",
    "title": "盤洲雜韻上 水仙",
    "author": "洪适",
    "paragraphs": [
      "龍宮陳酒器，金盞白銀臺。",
      "欲結塤箎伴，無踰綠萼梅。"
    ],
    "added_time": "2026-01-02 22:50:59"
  },
  {
    "source_file": "poet.song.123000.json",
    "title": "盤洲雜韻上 翦春羅",
    "author": "洪适",
    "paragraphs": [
      "巧翦鮫綃碎，深塗絳蠟勻。",
      "殘英枝上隱，踰月逞鮮新。"
    ],
    "added_time": "2026-01-02 22:50:59"
  },
  {
    "source_file": "poet.song.123000.json",
    "title": "盤洲雜韻上 玉簪",
    "author": "洪适",
    "paragraphs": [
      "月娥新琢玉，何夕忽遺簪。",
      "斜插風鬟濕，蟾宮底處尋。"
    ],
    "added_time": "2026-01-02 22:50:59"
  },
  {
    "source_file": "poet.song.201000.json",
    "title": "諸公載酒賀余休致水村農卿有詩次韻  其五",
    "author": "劉克莊",
    "paragraphs": [
      "聃書深遠絕難窺，止足書中向上機。",
      "但看杖扶博山入，不知扇賜曲江歸。",
      "年饑方慮溝中瘠，旰食欲令天下肥。",
      "念此令人生內熱，溪邊頼有滌煩磯。"
    ],
    "added_time": "2026-01-02 22:51:25"
  },
  {
    "source_file": "poet.song.41000.json",
    "title": "次韻和公舒太守長至遊水南僧寺",
    "author": "韋驤",
    "paragraphs": [
      "紛華盛麗已心灰，蠟履尋山尚喜陪。",
      "聊藉琴樽樂清景，全勝車馬冒黄埃。",
      "年登况畢三時務，陽復仍忻七日來。",
      "更愛啟予傳秀句，使君詩筆富天才。"
    ],
    "added_time": "2026-01-02 22:51:51"
  },
  {
    "source_file": "poet.song.226000.json",
    "title": "偈頌一百零四首  其一七",
    "author": "釋紹曇",
    "paragraphs": [
      "花禁冷葉紅，草滴虛嵐翠。",
      "清浄盧舍那，全身荆棘裏。"
    ],
    "added_time": "2026-01-02 22:52:33"
  },
  {
    "source_file": "poet.song.33000.json",
    "title": "某蒙君章兄寵示櫻桃佳篇輒依韵奉和",
    "author": "强至",
    "paragraphs": [
      "炎蒸有正色，下與地氣關。",
      "相結成含桃，使冠百果班。",
      "獨憂赤日曝，坐變紅成殷。",
      "多應絳闕種，流落來塵寰。",
      "金盤瀉不定，四走如循環。",
      "睡龍失火齊，頷空皆血潸。",
      "以口比樊素，白傅誇嬌鬟。",
      "却嗟荔子陋，遠在炎荒山。",
      "每歲貢天子，險路勞緣扳。",
      "豈如盛京洛，地廣生不慳。",
      "朝須暮可進，先御後匪頒。",
      "離樹既不久，弗改猶童顔。",
      "吁嗟唐中宗，游樂芳林閑。",
      "君臣失儀度，口摘省手攀。",
      "不聞薦先廟，書在史冊間。",
      "愈籍爭詩豪，勁句嘗往還。",
      "予知青冥賜，難到山溪灣。",
      "林園幸自有，圓顆赫不黫。",
      "雖熱豈厭食，縱密寧忍刪。",
      "况此鮮嫩質，非並青梅頑。"
    ],
    "added_time": "2026-01-02 22:52:45"
  },
  {
    "source_file": "poet.song.211000.json",
    "title": "何氏書堂",
    "author": "葉茵",
    "paragraphs": [
      "千歲松陰護一亭，風來猶带讀書聲。",
      "雖無芳史摹勳業，自有青山說姓名。",
      "客撫豐碑苔剝落，春歸暗徑草生成。",
      "幾年訪古謀清隠，好借虛簷著短檠。"
    ],
    "added_time": "2026-01-02 22:53:05"
  },
  {
    "source_file": "poet.song.208000.json",
    "title": "添藏經施主水陸陞座說偈",
    "author": "釋心月",
    "paragraphs": [
      "大悲心上流出底，呼爲切脚若爲評。",
      "不知切脚什麽字，寫不成兮呼不成。",
      "依依稀稀如半月，髣髣髴髴若三星。",
      "分付老昭諸善士，生生世世壽康寧。"
    ],
    "added_time": "2026-01-02 22:53:14"
  },
  {
    "source_file": "poet.song.227000.json",
    "title": "子瞻在惠州以十月初吉作重九和淵明己酉九月九日韻余去年以此日奔避萬山今日則有間矣有野人饋菊兩叢對之歎息因繼韻陶蘇之後",
    "author": "舒岳祥",
    "paragraphs": [
      "去年十月吉，四山戎馬交。",
      "携家走萬壑，惟恐草莽凋。",
      "今日復此日，回睇龍舒高。",
      "青黄雜遠樹，丹碧曖微霄。",
      "黄華一斗酒，慰此兩足勞。",
      "念茲一釜內，觸之成爛焦。",
      "我窮天所憐，杯水解鬰陶。",
      "冥心聽回斡，聊以永今朝。"
    ],
    "added_time": "2026-01-02 22:53:32"
  },
  {
    "source_file": "poet.song.17000.json",
    "title": "英韶在前徒矜下里之曲風雅未喪豈繫擊轅之音不圖綴綺靡之亂抑將導敦厚之旨耳海棠雖盛於蜀人不甚貴因暇偶成五言百韻律詩一章四韻詩一章附于卷末知我者無加焉  其一",
    "author": "沈立",
    "paragraphs": [
      "岷蜀地千里，海棠花獨妍。",
      "萬株佳麗國，二月豔陽天。",
      "叢萼勻如布，修蕤巧似編。",
      "彤雲輕點綴，赤玉碎雕鎸。",
      "瑟瑟光輸瑩，猩猩血借鮮。",
      "淺深相向背，疏密遞勾牽。",
      "輕蒨重重染，丹砂細細研。",
      "蕊纖金粟拱，鬚嫩紫絲拳。",
      "紅蠟隨英滴，明璣著顆穿。",
      "初莖爭裊娜，翹幹共蹁躚。",
      "絕代知無價，生香不減𥴈。",
      "分靈應桂苑，鍾粹定星躔。",
      "木帝經邦相，花王入室賢。",
      "祥飚加翦拂，卿靄共陶甄。",
      "真宰陰推轂，句芒與著鞭。",
      "不須憂薄命，好爲惜流年。",
      "贊翼施生柄，扶持煦嫗權。",
      "主張韶令正，調燮淑威宣。",
      "和氣高低洽，芳心次第還。",
      "金釵人十二，珠履客三千。",
      "雲雨迷巫峽，風波怨洛川。",
      "娉婷宜住楚，妖冶合居燕。",
      "繡被通宵展，華燈徹曙燃。",
      "橫披前檻外，半出假山巔。",
      "暗羨遊蜂採，偷輸蟻穴沿。",
      "瘦嫌珊網織，柔怯女蘿纏。",
      "蓄恨憑誰訊，無言只自憐。",
      "文君酒壚伴，楊子草堂前。",
      "品格生來別，風流到老全。",
      "繁中生悵望，眾裏見喧闐。",
      "暄暖精神出，晴明意態便。",
      "關關鶯對語，兩兩燕高鶱。",
      "天上宜封殖，人閒偶佇延。",
      "共櫻圍別館，與杏擁斜阡。",
      "清暖簾爭卷，黄昏幕尚褰。",
      "低籠金轣𨌠，高映畫鞦韆。",
      "忽認梁園妓，深疑閬苑仙。",
      "匆匆來蕙圃，遠遠別芝田。",
      "羞隱暝濛霧，輕如淡蕩煙。",
      "乍逢開羽扇，初喜下雲軿。",
      "髣髴回星靨，依稀带翠鈿。",
      "五銖衣宛轉，七寶帳翩翾。",
      "獨立挨霓節，成行列彩旃。",
      "困宜欹虎枕，步好襯金蓮。",
      "舞定休回袖，妝濃不傅鉛。",
      "蓋張松鬰鬰，茵藉草芊芊。",
      "馥郁蘭供夢，扶疏柳伴眠。",
      "軀輕彌綽約，腰細更便嬛。",
      "婭姹常顒若，幽柔自灑然。",
      "侍兒羅白芷，婢子列芳荃。",
      "口口濃檀注，腮腮薄粉填。",
      "解圍施葉幄，買笑有榆錢。",
      "旖旎環瑶席，婆娑匝玳筵。",
      "嬌依屏曲曲，泣對露涓涓。",
      "南陌輕埃蔽，東郊夕照連。",
      "幾時休縹渺，從此識嬋娟。",
      "是處遺簪珥，誰家不管絃。",
      "妬姬貪恐失，戲稚惜何顛。",
      "折閃搔頭褪，擎摐約腕揎。",
      "戴遮鬟上鳳，裝壓鬢邊蟬。",
      "汲引新懽聚，消磨宿忿蠲。",
      "縱觀須倒載，命宴必加籩。",
      "翻曲教歌媛，更詞送酒船。",
      "鄉心須暫解，病眼當時痊。",
      "迢遞來油壁，從容住錦韉。",
      "雅宜交讓比，穠興棣華聯。",
      "不憤參朱槿，寧甘混木緜。",
      "酴醾潛失色，躑躅敢差肩。",
      "素柰思投迹，夭桃恥備員。",
      "梧桐愧金井，芍藥濫花磚。",
      "併壓辛夷俗，潛排寶馬蔫。",
      "天恩無久恃，人寵莫長專。",
      "布影交三徑，敷榮遍一廛。",
      "凝眸方曄曄，迴首旋翩翩。",
      "可忍驚飚挫，胡煩急景煎。",
      "珊瑚隨手碎，絳雪繞枝旋。",
      "拂漢霞初散，當樓月自圓。",
      "飄零隨蠛蠓，散亂逐漪漣。",
      "灼灼龜城外，亭亭錦水邊。",
      "抱愁應慘蹙，有淚即潺湲。",
      "午影迷蝴蝶，朝寒怨杜鵑。",
      "物情元倚伏，人意莫拘攣。",
      "擢秀高羣木，稱珍極八埏。",
      "未開獨脈脈，憂落固悁悁。",
      "別著新文紀，重尋舊譜箋。",
      "共知紅豔好，誰辨赤心堅。",
      "實事陪朱李，根宜灌醴泉。",
      "栽須憐竹柏，樹莫繞烏鳶。",
      "恥託膏腴茂，當隨富貴遷。",
      "爲多猶底滯，因遠尚迍邅。",
      "客思易成亂，心期未省愆。",
      "畫思摩詰筆，吟稱薛濤牋。",
      "醉目休頻送，詩情豈易緣。",
      "薛能誇麗句，鄭谷賞佳篇。",
      "止感芳姿美，那憐託地偏。",
      "山經猶罕記，方志未多傳。",
      "巧詠憂才竭，冥搜得意滇。",
      "遐陬寡真賞，僻境忍輕捐。",
      "抽祕慚非據，探奇敢讓先。",
      "援毫敘名卉，聊用放懷焉。"
    ],
    "added_time": "2026-01-02 22:53:47"
  },
  {
    "source_file": "poet.song.219000.json",
    "title": "老子",
    "author": "釋文珦",
    "paragraphs": [
      "老子深棲趣已成，塵鞿何計可相縈。",
      "寒泉一道知來脈，靈木多年産寄生。",
      "雲外暗藏龍虎穴，風中清度鶴猿聲。",
      "過從等是無心侶，同喫山厨芋顆羹。"
    ],
    "added_time": "2026-01-02 22:53:50"
  },
  {
    "source_file": "poet.song.237000.json",
    "title": "天池寺夜與主僧覺翁圓上共坐談浯溪山水之勝信筆因贈長句",
    "author": "董嗣杲",
    "paragraphs": [
      "空雲駕我登天池，江山秋渺無津涯。",
      "涉溪驀棧借杖藜，光景體認歸裁詩。",
      "崢嶸寺門窩風低，塔鈴喧風際天吹。",
      "方丈軒檻供毗尼，老僧喜氣揚鬚眉。",
      "浮屠名紀主簿題，偶拈椽筆書年時。",
      "秋稜初勁樹葉飛，蜀錦糝綴斜陽枝。",
      "文殊閣上爇香遲，天燈熒煌放者誰。",
      "暗中拾取懐袖携。",
      "一燈一葉光陸離，千古此奇不可知。",
      "獨此闌干納此奇，月落泉響松籟迷。",
      "畏寒蚨坐身如癡，覺禪論徤能祛疑。",
      "傷今悼古涕交頥，自矜夙抱山水資。",
      "曾爲浯溪强住持，浯溪溪上波渺瀰。",
      "波濤衝撞天寶碑，寺門廢圯日就衰。",
      "急拾斷碣分龜支，二水八景猶紛披。",
      "浮蹤又向廬山羈，殘骸未散挈鉢棲。",
      "所至殊忍弔迹遺，浯溪誰究稔禍妃。",
      "有唐立見宗社危，陵廟棄擲奔峩嵋。",
      "最苦杜陵嗟流移，元郎頌公雅可禆。",
      "大書紀勒中興辭，讀之憤悱生悽悲。",
      "平生未采湘江蘺，聞此幽妍空心期。",
      "覺翁泥古多發揮，逆知流輩莫我追。",
      "回思太史過浯溪，曾有野僧相追隨。",
      "儻如覺翁能投機，太史肯以庸目之。",
      "夜寒燈花糝臺欹，無酒可滌吟腸饑。",
      "推窗下望夕烽微，東西天地猶旌旗。"
    ],
    "added_time": "2026-01-02 22:54:14"
  },
  {
    "source_file": "poet.song.237000.json",
    "title": "九江驛紀夢歌",
    "author": "董嗣杲",
    "paragraphs": [
      "西風吹淨汀洲明，蕭蕭雨荻霜蘆聲。",
      "江山幻出琉璃屏，誰歌謫傅琵琶行。",
      "三更月滿十二城，夢超弱水登蓬瀛。",
      "九派水，九叠山，水水山山錦四環。",
      "綠羆玄猿守朱闗，雪鶴舞影石臺乾。",
      "瑶樹琪花不可攀，花上結子千歲慳。",
      "花子錯落魚鱗斑，踐幽濟勝清肺肝。",
      "回首空睨雙雲鬟，蘿香點漬衣袂寒。",
      "不覺罡風吹倒還，瓊跳璧濺鳴珊珊。"
    ],
    "added_time": "2026-01-02 22:54:14"
  },
  {
    "source_file": "poet.song.237000.json",
    "title": "寄程申叔",
    "author": "董嗣杲",
    "paragraphs": [
      "奇才不泯揚馬名，善政況著龔黄績。",
      "政績才名分外榮，山林意趣無方覔。",
      "人生富貴骨相中，何須强力争豪雄。",
      "三光五岳蟠心胸，歲寒春色梅花風。",
      "我有小隠傍石屋，石上幾回斸黄獨。",
      "看來我已不啻足，何事攅眉勞案牘。",
      "程子談何不碌碌，古意今情兩堪掬。",
      "歸與歸與毋忍辱，同尋牧童過天竺。"
    ],
    "added_time": "2026-01-02 22:54:14"
  },
  {
    "source_file": "poet.song.22000.json",
    "title": "首尾吟  其四三",
    "author": "邵雍",
    "paragraphs": [
      "堯夫非是愛吟詩，詩是堯夫晚望時。",
      "恰見花開便花謝，纔聞春至又春歸。",
      "流鶑啼處春猶在，杜宇來時花已飛。",
      "春至花開春去謝，堯夫非是愛吟詩。"
    ],
    "added_time": "2026-01-02 22:54:30"
  },
  {
    "source_file": "poet.song.22000.json",
    "title": "首尾吟  其四四",
    "author": "邵雍",
    "paragraphs": [
      "堯夫非是愛吟詩，詩是堯夫春出時。",
      "一點兩點小雨過，三聲五聲流鶑啼。",
      "盃深似錦花間醉，車穩如茵草上歸。",
      "更在太平無事日，堯夫非是愛吟詩。"
    ],
    "added_time": "2026-01-02 22:54:30"
  },
  {
    "source_file": "poet.song.15000.json",
    "title": "太師杜公挽詞五首  其四",
    "author": "梅堯臣",
    "paragraphs": [
      "言爲當代法，行不古人慙。",
      "天子貴元老，史官傳美談。",
      "名高漢亞相，學嗣晉征南。",
      "有子即家寶，未嘗金玉貪。"
    ],
    "added_time": "2026-01-02 22:54:32"
  },
  {
    "source_file": "poet.song.236000.json",
    "title": "秋景 卿月升仙掌",
    "author": "劉辰翁",
    "paragraphs": [
      "卿在郎星上，瑶臺第一層。",
      "已如金掌迥，又得月華升。",
      "近與公相似，清如貴未曾。",
      "銅仙千尺表，玉指一輪冰。",
      "天下名公子，秋風老茂陵。",
      "衰蘭千里道，垂淚記觚稜。"
    ],
    "added_time": "2026-01-02 22:54:40"
  },
  {
    "source_file": "poet.song.14000.json",
    "title": "泊壽春龍潭上夜半黑風破一舟",
    "author": "梅堯臣",
    "paragraphs": [
      "盲風吼空來，不識前山遮。",
      "迴激入灣口，暗浪騰水涯。",
      "喧聞破我船，沉沒驚一家。",
      "晦昧若塗漆，心緒如亂麻。",
      "燈光不出戶，鬼火空照沙。",
      "百物任漂蕩，薄命誰怨嗟。",
      "但存此空舟，坐類鳥寄槎。",
      "妻孥皆失色，一夕鬢欲華。",
      "詹惶俟天明，頃刻抵歲遐。",
      "雨寒雞唱遲，况乃城上鴉。"
    ],
    "added_time": "2026-01-02 22:55:18"
  },
  {
    "source_file": "poet.song.133000.json",
    "title": "思歸示子聿",
    "author": "陸游",
    "paragraphs": [
      "平生愛山水，遊陟老不厭。",
      "此外惟讀書，垂死尚關念。",
      "方昔少壯時，萬里携一劍。",
      "自從還故山，日夜就收斂。",
      "蒙恩置三館，寒灰忽光焰。",
      "龍鍾氣纔屬，筆力安得贍。",
      "同舍多賢豪，揣分無乃玷。",
      "春來百疾作，沉痼困鍼砭。",
      "思歸入夢寐，歷歷數過店。",
      "問津始胥濤，繫纜望禹窆。",
      "小江齏餅美，梅市將酒釅。",
      "雲破山嶙峋，雨足湖瀲灧。",
      "二月柳勝槎，三月花如染。",
      "拄杖幸可扶，吾生尚何欠。",
      "更當與稚子，晨暮事鉛槧。",
      "天爵古所尊，榮名勿多占。"
    ],
    "added_time": "2026-01-02 22:55:54"
  },
  {
    "source_file": "poet.song.115000.json",
    "title": "別墅芍藥盛開沈公闢有詩見嘲次韻代柬  其二",
    "author": "陳棣",
    "paragraphs": [
      "翰林憶昔詠孤芳，自合移根向玉堂。",
      "貴客親陪天女手，侍臣應带御爐香。",
      "花前未許退之醉，江上空嗟子美狂。",
      "一夜殷紅飄落盡，不堪寂寞對霞觴。"
    ],
    "added_time": "2026-01-02 22:56:27"
  },
  {
    "source_file": "poet.song.115000.json",
    "title": "艾以諸公雌黄其詩意殊不平戲用前韻",
    "author": "陳棣",
    "paragraphs": [
      "載味君詩字字新，方知後實稱先聲。",
      "文章素號五經笥，姓字行添千佛名。",
      "趙璧有瑕虛指示，隨珠無價妄譏評。",
      "官閒聊戯管城穎，小草銀鈎亂伯英。"
    ],
    "added_time": "2026-01-02 22:56:27"
  },
  {
    "source_file": "poet.song.209000.json",
    "title": "姚江舟中",
    "author": "葛紹體",
    "paragraphs": [
      "睡覺舟行長半潮，暖風晴日媚春郊。",
      "江邊一带青林靜，輕細鶑聲高柳梢。"
    ],
    "added_time": "2026-01-02 22:56:54"
  },
  {
    "source_file": "poet.song.159000.json",
    "title": "楚有𮑉菜色潔而味辛夜對吳監丞飲飲酣薦之以此恍然如在湖湘間",
    "author": "楊冠卿",
    "paragraphs": [
      "山澤有臞儒，骨相無食肉。",
      "平生藜莧腸，愧負詩書腹。",
      "碧澗掇香芹，雕盤堆苜蓿。",
      "艱苦謀一飽，未免窮途哭。",
      "君今食萬錢，肥甘非不足。",
      "味厭五侯鯖，嘉蔬列瓊玉。",
      "云自楚中來，芳辛有餘馥。",
      "一笑下筯空，鯨飲薦醽醁。",
      "吟餘詩思清，如行湘水曲。",
      "湘君不復見，直欲跨黄鵠。"
    ],
    "added_time": "2026-01-02 22:57:00"
  },
  {
    "source_file": "poet.song.237000.json",
    "title": "午陰坐清足軒",
    "author": "董嗣杲",
    "paragraphs": [
      "雲過秋天亂擘絮，風透秋窗遺剪刀。",
      "客衣難禁如此候，離家失侶徒呼號。",
      "肌骨癯然病易入，況復加以思慮勞。",
      "行來行往失神雋，蟄此何殊懸壁猱。",
      "莎底促織聲更苦，唧唧唧唧聲轉髙。",
      "闌檻謾爾寄清足，石階半落埋蓬蒿。",
      "無人洗竹起荒翳，脆竿蠧葉纒薜荔。",
      "繁陰不密絕午夢，安得清風襲襟袂。",
      "摧殘其來亦已久，心欲扶植茫無計。",
      "鈎簾癡坐空搔首，直睨秋雲割新霽。",
      "雲捲雲舒天自空，風生風止窗且閉。",
      "未暇冥搜清足吟，鄰園老鶴傳孤唳。"
    ],
    "added_time": "2026-01-02 22:57:23"
  },
  {
    "source_file": "poet.song.4000.json",
    "title": "春雨",
    "author": "寇準",
    "paragraphs": [
      "散亂縈花塢，空濛暗柳堤。",
      "望迴腸已斷，何處更鶑啼。"
    ],
    "added_time": "2026-01-02 22:57:26"
  },
  {
    "source_file": "poet.song.201000.json",
    "title": "挽陳岩方隠君二首  其二",
    "author": "劉克莊",
    "paragraphs": [
      "溪墅山房委折通，每分半榻聽松風。",
      "篘成昔喜同浮白，荔熟今悲自擘紅。",
      "宰上碑何慙有道，城中人少識龐公。",
      "單雞勺酒新丘遠，迢遞扶衰別殯宮。"
    ],
    "added_time": "2026-01-02 22:57:36"
  },
  {
    "source_file": "poet.song.201000.json",
    "title": "徐洪二公再和二詩余亦隨喜  其一",
    "author": "劉克莊",
    "paragraphs": [
      "腰臂拘攣倦笏紳，箋天乞得水雲身。",
      "古書一點心源合，時事千莖鬢雪新。",
      "世重晚香并晚節，史難全傳更全人。",
      "歲寒頼有梅相伴，先向南枝漏洩春。"
    ],
    "added_time": "2026-01-02 22:57:36"
  },
  {
    "source_file": "poet.song.15000.json",
    "title": "韓持國遺洛筍",
    "author": "梅堯臣",
    "paragraphs": [
      "龍孫春吐一尺牙，紫錦包玉離泥沙。",
      "金刀璀錯截嫩節，銅駞不與大梁賒。",
      "持寄韓郎綠蒲束，莫令衛女苦思家。",
      "韓郎才調偏能賦，分餉唯思楚景差。",
      "因之善謔誦淇澳，欲學報投無木瓜。"
    ],
    "added_time": "2026-01-02 22:57:37"
  },
  {
    "source_file": "poet.song.150000.json",
    "title": "和陶淵明二十首  其一九",
    "author": "陳造",
    "paragraphs": [
      "昔人蟻壤遊，方復詫貴仕。",
      "回首辭窮約，投分感知己。",
      "鄰鼓驚邊隅，得無豢養耻。",
      "戰酣日爲却，血尸三百里。",
      "推枕視窗日，前事皆可紀。",
      "向來心營營，乃始得真止。",
      "彼此誰賢愚，所持那足恃。"
    ],
    "added_time": "2026-01-02 22:57:41"
  },
  {
    "source_file": "poet.song.122000.json",
    "title": "月湖山谷勸耕次韻",
    "author": "鄧深",
    "paragraphs": [
      "皂蓋朱幡遊近郭，野桃山杏炫紅旂。",
      "看看新燕啣泥候，恰恰鳴鳩喚雨時。",
      "未用經丘思靖節，何妨學稼許樊遲。",
      "老農應悉使君意，六勸傳教到處知。"
    ],
    "added_time": "2026-01-02 22:57:59"
  },
  {
    "source_file": "poet.song.151000.json",
    "title": "觀諸公射於城北書壁二首  其一",
    "author": "陳造",
    "paragraphs": [
      "舊約已湯餠，新歡仍碧香。",
      "小閑障日手，同憩卧雲莊。",
      "羣彥矢復沓，老夫詩在囊。",
      "蔬畦暝晚色，野興爲誰長。"
    ],
    "added_time": "2026-01-02 22:58:07"
  },
  {
    "source_file": "poet.song.149000.json",
    "title": "用前韻送彪德美",
    "author": "張栻",
    "paragraphs": [
      "嘗嗜貴知味，短綆難汲深。",
      "讀書不能發，但自成書淫。",
      "况復翻異說，潢流渺難禁。",
      "豈知言意外，妙此惟微心。",
      "初無古今異，歲月謾駸駸。",
      "五峯講學地，歎息風雨侵。",
      "前時約同途，舊遊愴追尋。",
      "鳴鳳不可見，修竹餘清陰。",
      "斯文天未喪，千載發韶音。",
      "春風滿天宇，魚鳥自飛沉。",
      "河流貫霄極，芥舟膠寸涔。",
      "神交獨吾子，妙處但微吟。",
      "文會匪易得，未應歸故林。",
      "君無泉石癖，膏肓詎須箴。"
    ],
    "added_time": "2026-01-02 22:58:08"
  },
  {
    "source_file": "poet.song.33000.json",
    "title": "依韵和李評文思",
    "author": "强至",
    "paragraphs": [
      "我心烱烱君應識，萬事都慵獨吟癖。",
      "二年客眼看京華，可見無媒進無益。",
      "勢門所喜在佞豪，直語空拳無一懌。",
      "愛君挺拔生貴家，不學庸兒醉朱碧。",
      "兩提試筆賦翰林，落落金聲天上擲。",
      "改丞殿省頭不回，直把群經重研摭。",
      "相逢憐我猶滯濡，四十金閨未通籍。",
      "勢門宜不容此身，頼有君家好投迹。",
      "書齋延坐開新編，光焰文章追祖白。",
      "更邀詩社同襟期，脫略形骸一疏戚。",
      "公侯必復君勿遲，志士由來輕尺璧。"
    ],
    "added_time": "2026-01-02 22:58:18"
  },
  {
    "source_file": "poet.song.33000.json",
    "title": "前日以詩贈賈麟進士繼蒙和答而楊蟠從事亦隨次元韵鄙思不休輒復自和二篇  其一",
    "author": "强至",
    "paragraphs": [
      "賈生俊辯凌諸老，二十漢廷冠插腦。",
      "魁奇遠裔空傳家，慘淡壯年翻却掃。",
      "巧心用過金幾緡，憤淚頃乾玉三抱。",
      "五湖夢數歸何時，四海形單生不造。",
      "鄉宴無心聽鹿鳴，時平有口歌魚藻。",
      "每舒意氣拂劍光，懶把窮通叩蓍草。",
      "江河飲肺吞阮劉，風月吟腸笑郊島。",
      "君才慎勿恃晚成，俗態由來尊少好。",
      "衆人競進皆揠苗，獨子甘貧猶嗜棗。",
      "囊裝未抵一羽輕，筆力堪支泰山倒。",
      "閑身自放壠上耕，愁面誰憐澤邊槁。",
      "幽尋騎馬衫覆韉，冷卧乏氈床露藁。",
      "無勞兒女憫滯材，豈竟乾坤厄吾道。",
      "從前平步封公侯，亦有逢辰出輿皁。",
      "光華聖旦髮可晞，涵泳儒流身已澡。",
      "收還事業幸未遲，揖取功名須及早。",
      "不然一世成虛生，雖曰百年如實夭。",
      "公朝富貴弗汝慳，仕路高車似麻稻。"
    ],
    "added_time": "2026-01-02 22:58:18"
  },
  {
    "source_file": "poet.song.123000.json",
    "title": "雜詠下 竹屋",
    "author": "洪适",
    "paragraphs": [
      "棟梁無一木，眼底盡龍孫。",
      "千畝清陰合，出門人灌園。"
    ],
    "added_time": "2026-01-02 22:59:00"
  },
  {
    "source_file": "poet.song.123000.json",
    "title": "雜詠下 灌園亭",
    "author": "洪适",
    "paragraphs": [
      "好手善和羹，非才當抱甕。",
      "加點苜蓿盤，丁寧及時種。"
    ],
    "added_time": "2026-01-02 22:59:00"
  },
  {
    "source_file": "poet.song.123000.json",
    "title": "雜詠下 西瓜",
    "author": "洪适",
    "paragraphs": [
      "萬里隨膚使，分留三十年。",
      "甘棠遺愛在，一見一潸然。"
    ],
    "added_time": "2026-01-02 22:59:00"
  },
  {
    "source_file": "poet.song.123000.json",
    "title": "雜詠下 罌粟",
    "author": "洪适",
    "paragraphs": [
      "美體亞群花，千罌倒儲粟。",
      "飲客醍醐漿，可以代醽醁。"
    ],
    "added_time": "2026-01-02 22:59:00"
  },
  {
    "source_file": "poet.song.123000.json",
    "title": "雜詠下 瓊報亭",
    "author": "洪适",
    "paragraphs": [
      "珍物再三投，英瓊修永好。",
      "以茲君子德，不作眾人報。"
    ],
    "added_time": "2026-01-02 22:59:00"
  },
  {
    "source_file": "poet.song.14000.json",
    "title": "行次潁州聞張甥宗亮不捷鄉薦以詩唁而迎之",
    "author": "梅堯臣",
    "paragraphs": [
      "風前汝陰道，雨冷江南書。",
      "始歎與意異，何慚定鑑疎。",
      "但能存楚玉，切莫道黔馿。",
      "不負當時約，馳迎一乘車。"
    ],
    "added_time": "2026-01-02 22:59:49"
  },
  {
    "source_file": "poet.song.14000.json",
    "title": "新晴",
    "author": "梅堯臣",
    "paragraphs": [
      "陰雲忽掃盡，朝日吐清光。",
      "萬里不礙日，衆鳥欣哢吭。",
      "草樹已摇落，山川尚鬰蒼。",
      "百事擇佳日，佳日唯晴陽。"
    ],
    "added_time": "2026-01-02 22:59:49"
  },
  {
    "source_file": "poet.song.105000.json",
    "title": "巖桂",
    "author": "張煒",
    "paragraphs": [
      "天街清曉似香林，壓擔秋花塞市心。",
      "緫被時人低價得，葦簾茅屋盡黄金。"
    ],
    "added_time": "2026-01-02 23:00:43"
  },
  {
    "source_file": "poet.song.33000.json",
    "title": "和禮之喜雪十二韵",
    "author": "强至",
    "paragraphs": [
      "水官司冬不舉職，天地當凜氣輒溫。",
      "頑風伺隙倒天令，掃蕩不使繁雲屯。",
      "陰崖邃谷殆窮臘，空有雪意乘朝昏。",
      "宿荄老玘亦借便，欲洩陽氣芽株根。",
      "往往百怪竊窺視，思以沴疫傷群元。",
      "頼吾太守爲民切，百拜默與上帝言。",
      "臣因視民問農計，亟雪猶可望有年。",
      "知民所欲弗帝告，安用備位稱守藩。",
      "至誠一發動天聽，霄垠地堮俄瓊璠。",
      "混然上下共一色，直疑元氣猶胚渾。",
      "狂風埋藏反失勢，却授威柄還水官。",
      "既云豐年在冬雪，豫擬癡腹盈朝餐。"
    ],
    "added_time": "2026-01-02 23:00:52"
  },
  {
    "source_file": "poet.song.237000.json",
    "title": "貧遊",
    "author": "董嗣杲",
    "paragraphs": [
      "厄貧作客嗟不辰，棲危更覺懐家頻。",
      "接泥渡頭漫簇雲，飛雪成塊打倒人。",
      "隔江黄梅山嶙峋，莫障疆場風沙塵。",
      "巴河未放船出津，歲晚客子多苦辛。",
      "伊誰急利行移新，茶引濡滯太不仁。",
      "書生枉困千金身，嘔盡心力無由伸。",
      "乾坤誤我此行役，徒然夢想南山宅。",
      "廬阜要窮仙佛跡，須将姓字磨崖石。",
      "春風春日春酒碧，脫却俗務勞雙屐。",
      "携耡賸采白雲薇，只欲了此心願歸。"
    ],
    "added_time": "2026-01-02 23:01:05"
  },
  {
    "source_file": "poet.song.237000.json",
    "title": "余明逺訂遊廬山",
    "author": "董嗣杲",
    "paragraphs": [
      "清談得子夜已中，彼此歴叙平生窮。",
      "知子曾爲四明客，亦曾獻賦明光宫。",
      "萬人海裏不相逢，狂遊却向江城同。",
      "尋盟要采廬山杞，香爐峰頂煙生紫。",
      "便從山北過山南，趁取春光攅桃李。",
      "洗心滌慮先潄齒，况是天下第一水。"
    ],
    "added_time": "2026-01-02 23:01:05"
  },
  {
    "source_file": "poet.song.15000.json",
    "title": "呂晉",
    "author": "梅堯臣",
    "paragraphs": [
      "四葉及王游，共家原坂嶺。",
      "歲摘建溪春，爭先取晴景。",
      "大窠有壯液，所發必奇穎。",
      "一朝團焙成，價與黄金逞。",
      "呂侯得鄉人，分贈我已幸。",
      "其贈幾何多，六色十五餠。",
      "每餠包青蒻，紅籤纏素檾。",
      "屑之雲雪輕，啜已神魄惺。",
      "會待嘉客來，侑談當晝永。"
    ],
    "added_time": "2026-01-02 23:01:12"
  },
  {
    "source_file": "poet.song.115000.json",
    "title": "觀曹壽卿上舍詩軸題其後  其一",
    "author": "陳棣",
    "paragraphs": [
      "君詩字字敵雙南，直把驪珠取次探。",
      "李杜盟寒誰共主，曹劉機淺不須參。",
      "囊中句好緣多愛，天外心歸計飽諳。",
      "讀罷長編知雋永，自然齒頰带餘甘。"
    ],
    "added_time": "2026-01-02 23:01:13"
  },
  {
    "source_file": "poet.song.227000.json",
    "title": "七月二日戲爲紈扇新體",
    "author": "舒岳祥",
    "paragraphs": [
      "美人弄紈扇，常恨無秋風。",
      "待得秋風至，棄置在篋中。",
      "棄置不自惜，物理有終窮。",
      "反恐美人寵，隨手亦成空。",
      "十五邯鄲女，玉指弄絲桐。",
      "秀慧解歌舞，艷彩敵芙蓉。",
      "一朝登上國，飛聲凌後宮。",
      "此日邢夫人，正自難爲容。",
      "紈扇手所題，主惠余其終。"
    ],
    "added_time": "2026-01-02 23:01:15"
  },
  {
    "source_file": "poet.song.227000.json",
    "title": "日食",
    "author": "舒岳祥",
    "paragraphs": [
      "十月初吉日，四野聞驚呼。",
      "停杯出門看，日食將無餘。",
      "有如黑漆盤，來掩白玉盂。",
      "自午而及申，磨盪未還初。",
      "父老涕泗語，便恐天眼枯。",
      "前年六月吉，晝日如煤塗。",
      "衆星爭光怪，淡月懸天衢。",
      "已謂畢生世，不復覩赤烏。",
      "須臾還舊觀，田野頓昭蘇。",
      "今胡久淪厄，翳昧不可祛。",
      "前時縉紳謂，占度不屬吳。",
      "分野受其咎，天道安可誣。",
      "以日諉敵國，不君良可吁。",
      "茲辰爲誰食，無路攄臣愚。",
      "太陽萬萬古，少待收桑榆。"
    ],
    "added_time": "2026-01-02 23:01:15"
  },
  {
    "source_file": "poet.song.149000.json",
    "title": "送鮮于大任入成都幕",
    "author": "張栻",
    "paragraphs": [
      "虜馬昔飲江，扁舟憶同騖。",
      "翁方爲國謀，客以名義故。",
      "安危匪前料，得失渠異趣。",
      "淮壖渺風雪，王事有程度。",
      "息偃多在床，君車不停駐。",
      "初無作難色，所立詎愆素。",
      "嗟我吳門別，風木歲徂暮。",
      "相逢復湘城，往事忍回顧。",
      "獨餘後凋心，特立凜不懼。",
      "莫邪雖云利，寧作囊錐露。",
      "善藏要有待，小試隨所遇。",
      "終無缺折虞，豈但走狐兔。",
      "吾州得良牧，民力或可裕。",
      "本根頼封殖，彊索費調護。",
      "從容試長思，取急無窘步。",
      "作別忽草草，懷抱復誰付。",
      "他時下瞿唐，訪我林下屨。",
      "儻於功名餘，更講末後句。"
    ],
    "added_time": "2026-01-02 23:01:15"
  },
  {
    "source_file": "poet.song.4000.json",
    "title": "新蟬",
    "author": "寇準",
    "paragraphs": [
      "寂寂宮槐雨乍晴，高枝微带夕陽明。",
      "臨風忽起悲秋思，獨聽新蟬第一聲。"
    ],
    "added_time": "2026-01-02 23:01:22"
  },
  {
    "source_file": "poet.song.167000.json",
    "title": "次韻斯遠二十六日三絕  其二",
    "author": "趙蕃",
    "paragraphs": [
      "傭販人人有闔廬，借居如我絕無娛。",
      "書無厚祿庸何歎，頼爾詩能數起予。"
    ],
    "added_time": "2026-01-02 23:01:22"
  },
  {
    "source_file": "poet.song.218000.json",
    "title": "和王教暮春出遊",
    "author": "戴埴",
    "paragraphs": [
      "矯矯雪霜心，孤貞受命獨。",
      "留滯染緇塵，垢面不靧沐。",
      "背城借一戰，填塹輸前瀆。",
      "葵心向朝陽，晞光不能燠。",
      "徒囂終無贏，驅馳惟僕僕。",
      "豈無豐水滋，永嗟非佳穀。",
      "呼爾授芻秣，羈紲繫駒犢。",
      "堪羨我良朋，林桂賸芳馥。",
      "博覽繹故書，胸中三萬軸。",
      "悠然西河上，日與英俊逐。",
      "振鐸揚儒風，函丈紛冠服。",
      "師友遞響答，循誘教匪扑。",
      "精進日千里，目駭地脈縮。",
      "顧我闕黨徒，無成坐欲速。",
      "披襟莫奮飛，隨羣被私淑。",
      "枵然藜莧腸，殊未飽公餗。",
      "彈鋏何時歸，涎沫流肌肉。",
      "遥想烹太牢，殷勤羹采菽。",
      "更當春暮時，浴沂衿佩肅。",
      "心賞弄篇章，絕唱清風穆。",
      "流水諧朱弦，押强破萬竹。",
      "孝先謾耐嘲，橫榻便空腹。",
      "安識物外遊，幽賞機緣熟。",
      "矧復有良儔，堅久渝晚菊。",
      "依然蒼筤叢，檀欒旁淇澳。",
      "一緘荷起予，明珠得盈掬。",
      "大雅久不作，疏越鼓凡目。",
      "迎風挹囘瀾，浄洗塵翳麴。",
      "披閲不停手，豈復憚諄復。",
      "自笑詩思慳，企山纔抵麓。",
      "正望使南印，象馬來天竺。",
      "競病安能賡，振紙空瑟簌。",
      "絕影天邊鴻，坐困家池鶩。",
      "搜索縱成篇，無異蟲蠹木。",
      "所幸情不違，合并在旦夙。",
      "願言戒逝糧，出晝勿三宿。"
    ],
    "added_time": "2026-01-02 23:01:39"
  },
  {
    "source_file": "poet.song.218000.json",
    "title": "輦下曲",
    "author": "戴埴",
    "paragraphs": [
      "舊來聞說京師樂，香街十里春風箔。",
      "朝踏金梯入鳳樓，暮下瓊鉤延翠幄。",
      "蛾綠梅花裝，淑質蘭蕙芳。",
      "笙歌棗下曲，琵琶陌上桑。",
      "宿酲未解鶑催曉，玉珂策馬長安道。",
      "解珮遺簪日日歡，不覺紅顔醉中老。",
      "我謂京國皆繁華，何時飛走登雲車。",
      "誰知著足緇塵底，八年飄泊空咨嗟。",
      "蕭蕭竹窗風暗度，耿耿蘭缸燈自語。",
      "孤坐逢掖凝清霜，獨卧重衾踏寒雨。",
      "雲雨陽臺夢不成，況欲綺席羅傾城。",
      "丈人屋上烏啼夜，乾鵲巢中鳩喚晴。",
      "啼夜夜未央，娟娟素月明。",
      "喚晴晴未霽，寂寂青春深。",
      "鳩喚烏啼終有侶，猶勝月兔孀居千萬春。"
    ],
    "added_time": "2026-01-02 23:01:39"
  },
  {
    "source_file": "poet.song.218000.json",
    "title": "彗星",
    "author": "戴埴",
    "paragraphs": [
      "紹定壬辰閏九月，己酉之夜彗星出。",
      "清臺奏御，正衙避席。",
      "太官減膳羞，瞽宗徹音樂。",
      "雞竿肆眚出囚繫，龍扆責躬求讜直。",
      "精誠徹九垓，德音走重譯。",
      "圜橋冠带虀鹽生，筦窺熿熿對以臆。",
      "臣聞泰素朕形，玄黄辨色。",
      "左旋右轉，一闔一闢。",
      "來伸往屈四時行，除舊布新寒暑易。",
      "恢恢天網疎，統理廢厥職。",
      "東方歲星木主仁，不掃暴刻尚搥剝。",
      "南方熒惑火主禮，不掃驕蹇習凌弱。",
      "西方太白金主義，不掃寇盜生亂略。",
      "北方辰星水主智，不掃蒙蔽長讒慝。",
      "中央填星土主信，不掃詐欺滋姦猾。",
      "皇穹遴選綱紀星，出持彗帚掃環域。",
      "日華機上有九彗，乍上乍下空如筆。",
      "歸邪向上有兩彗，出也不行見則滅。",
      "天狗短彗在尾傍，火光炎炎空烜赫。",
      "天攙類彗雲如斗，蚩尤類彗箕後曲。",
      "六賊如彗在西方，咸漢带彗居正北。",
      "驅策舉莫前，彗乃排膠轕。",
      "不指房心明堂位，不臨箕尾后妃宅。",
      "不抵參昴詠衾裯，不向牛女逐淫佚。",
      "不訪獄廩至婁胃，不詢蓋營到危室。",
      "不求社廟上井鬼，不好文章遊奎壁。",
      "不窮天根越亢氐，不咨弋獵來柳畢。",
      "不從玄枵問虛耗，不由張素丐觴客。",
      "不自觜觿訪葆旅，不入柳倉覓厨食。",
      "不呼七星問急事，不召南斗共斟酌。",
      "天王帝廷爲大角，兩旁三星如鼎足。",
      "斗柄所指，以建時節，曰攝提格。",
      "洒掃庭內萬化基，蕪穢不治孰觀法。",
      "軫驅風車爲宰輔，負衡失平在修飾。",
      "翼鼓羽翮主變夷，飛翰不勁必振刷。",
      "禿帚一加，內清外肅。",
      "四海九州，罔不臣妾。",
      "帝座中居斡樞機，萬年千載不停息。"
    ],
    "added_time": "2026-01-02 23:01:39"
  },
  {
    "source_file": "poet.song.218000.json",
    "title": "和陳府教授見贈",
    "author": "戴埴",
    "paragraphs": [
      "遺風洙泗濱，汲古酌犧罇。",
      "魚躍池藻翻，鶑呼庭樹喧。",
      "樂山不樂水，居城猶居村。",
      "一朝黄鐘鳴，九畹滋蘭根。"
    ],
    "added_time": "2026-01-02 23:01:39"
  },
  {
    "source_file": "poet.song.176000.json",
    "title": "即事",
    "author": "韓淲",
    "paragraphs": [
      "蒲葉亂陰雨，藤花開煖風。",
      "澗流欹岸遠，山逼小亭空。",
      "躍黽疎叢外，啼鶑密樹中。",
      "望隨橋上下，行過屋西東。"
    ],
    "added_time": "2026-01-02 23:02:00"
  },
  {
    "source_file": "poet.song.209000.json",
    "title": "獻可造朝",
    "author": "葛紹體",
    "paragraphs": [
      "步步青雲肯憶家，西湖春訊到梅花。",
      "除書一紙飛來日，柳色鶑聲滿後衙。"
    ],
    "added_time": "2026-01-02 23:02:43"
  },
  {
    "source_file": "poet.song.208000.json",
    "title": "牡丹",
    "author": "周弼",
    "paragraphs": [
      "江南牡丹凡有幾，德安打頭歙爲二。",
      "金陵舊物間有之，池陽吳郡皆居次。",
      "地近京畿種偏好，鄂城栽接不草草。",
      "舂土篩泥繞畫欄，石甃方壇浄如掃。",
      "當頭第一带鞓紅，膩紫嬌黄別作叢。",
      "盤盂擎出最迎日，碧玉萬片藏春風。",
      "寶葉絲絲带縷金，錦斑酒暈間攢心。",
      "翻騰梔茜亂朱粉，樣各數名分淺深。",
      "低樹猶高五六尺，花重剛枝反無力。",
      "迥出層陰轉耐看，始悟年深有真色。",
      "晚添細雪來相簇，露醒香魂冷方浴。",
      "倚柱黄昏眼倍明，頓覺夜闌須秉燭。",
      "洛水芳林應更多，不禁飛雨洗銅駝。",
      "酥煎送酒有人在，草沒故園無柰何。",
      "莫對餘春起嘆嗟，最難保守是繁華。",
      "君看南渡百年內，看到子孫能幾家。"
    ],
    "added_time": "2026-01-02 23:02:50"
  },
  {
    "source_file": "poet.song.226000.json",
    "title": "偈頌一百零四首  其五九",
    "author": "釋紹曇",
    "paragraphs": [
      "虛空包不包，大地壞不壞。",
      "行脚不遇人，出語無頼聊。",
      "謾言密室不通風，濕紙如何裹大蟲。"
    ],
    "added_time": "2026-01-02 23:03:19"
  },
  {
    "source_file": "poet.song.15000.json",
    "title": "寄題張光祿榮佚堂",
    "author": "梅堯臣",
    "paragraphs": [
      "疏氏昔二傅，張氏今兩卿。",
      "相去千餘載，能與同令名。",
      "亦嘗更侍從，况有冰玉清。",
      "世懷山東業，力制河北兵。",
      "雲煙忽起晦，日月不得明。",
      "白首無所爲，脫身吳楚城。",
      "七十還印綬，不以名教輕。",
      "葺堂讀舊書，時出郊郭行。",
      "水邊觀游魚，樹底愛啼鶑。",
      "適逢野老語，復問農人耕。",
      "紛紛世上士，車馬無此情。"
    ],
    "added_time": "2026-01-02 23:03:48"
  },
  {
    "source_file": "poet.song.151000.json",
    "title": "頫江樓分韻得春字",
    "author": "陳造",
    "paragraphs": [
      "子政文筆勁，武陵豪氣振。",
      "高騫霄漢步，分占燕鶑春。",
      "造化歸吟思，罇罍著散人。",
      "芳時好賓主，載酒未妨頻。"
    ],
    "added_time": "2026-01-02 23:04:20"
  },
  {
    "source_file": "poet.song.32000.json",
    "title": "次韵吳季野題岳上人澄心亭",
    "author": "王安石",
    "paragraphs": [
      "高亭五月尚寒生，回首塵沙自鬰蒸。",
      "砌水亂流穿石底，檻雲高出蔽山層。",
      "躋攀欲絕人間世，締構知從物外僧。",
      "腸胃坐來清似洗，神奇未怪佛圖澄。"
    ],
    "added_time": "2026-01-02 23:04:32"
  },
  {
    "source_file": "poet.song.237000.json",
    "title": "苦寒",
    "author": "董嗣杲",
    "paragraphs": [
      "陰崖月餘雪未消，春入富池江上遥。",
      "寒林萬木絕枝葉，終日强欲收墮樵。",
      "古屋羈人鬢蕭蕭，三冬煖曲無炭燒。",
      "掘地作爐煨榾柮，如此爲官徒折腰。"
    ],
    "added_time": "2026-01-02 23:04:33"
  },
  {
    "source_file": "poet.song.237000.json",
    "title": "贈蕭鍊師公弼",
    "author": "董嗣杲",
    "paragraphs": [
      "吾家阿京愛公弼，吾家澤兄敬公弼。",
      "半生夢與公弼遊，豈意相逢在今日。",
      "春風和氣見眉宇，玉壺冰鑑藏胸臆。",
      "人間萬事君自知，未必君材人盡識。",
      "蘇門水木無纎埃，聞君家近公和台。",
      "仙家近日多官府，黄帽青鞋歸去來。"
    ],
    "added_time": "2026-01-02 23:04:33"
  },
  {
    "source_file": "poet.song.150000.json",
    "title": "次韻王解元賃地築屋",
    "author": "陳造",
    "paragraphs": [
      "饑麟不落毛，士生常百憂。",
      "何人金爲埒，振客不待求。",
      "之子磊磈胸，貯書不貯愁。",
      "焉知奉二老，百指借岸舟。",
      "方耐冷侵骨，未暇吟掉頭。",
      "目前帡幪託，急於溫飽謀。",
      "詩來愬窮狀，讀想寒颼颼。",
      "我亦寄別巢，其拙真病鳩。",
      "每慙烏所瞻，更羨鶑出幽。",
      "君看沉沉者，生不譚軻丘。",
      "可食忘嗟來，至寶忌暗投。",
      "天地吾蘧廬，此理君信不。",
      "爲親儻可屈，三返無宜休。"
    ],
    "added_time": "2026-01-02 23:04:47"
  },
  {
    "source_file": "poet.song.150000.json",
    "title": "次韻章時可",
    "author": "陳造",
    "paragraphs": [
      "般門難呈拙，仰屋方自咎。",
      "詩肩卓兩峰，因君笑今又。",
      "袖手非不佳，拜賜良獨厚。",
      "翩翩王公孫，肝肺衷繪繡。",
      "向來傳新作，價欲擅文囿。",
      "妙語再墮前，吟玩忘昏晝。",
      "江濤駭澎湃，風竹聆疎瘦。",
      "足我學古心，如飲得美酎。",
      "氣無寒郊寒，派續後山後。",
      "采采葩華林，羣芳釀孤茂。",
      "錯刀合瓊瑶，內索慙寡陋。",
      "肯如周人朴，唾去不一嗅。"
    ],
    "added_time": "2026-01-02 23:04:47"
  },
  {
    "source_file": "poet.song.149000.json",
    "title": "同遊嶽麓分韻得洗字",
    "author": "張栻",
    "paragraphs": [
      "遊觀不作難，呼舟度清泚。",
      "新晴宿潦凈，羣山政如洗。",
      "上方著危欄，萬象見根柢。",
      "寒泉自可斟，况復雜肴醴。",
      "高談下夕陽，邂逅玄鑰啟。",
      "中流發浩歌，月色在波底。"
    ],
    "added_time": "2026-01-02 23:04:52"
  },
  {
    "source_file": "poet.song.227000.json",
    "title": "陰雨幾月餘三月初一日聞鳩鳴有作",
    "author": "舒岳祥",
    "paragraphs": [
      "春雨濛濛來，花時昏昏過。",
      "山深多悲風，閉戶祇欲卧。",
      "此村無杜鵑，不知桑葉大。",
      "灘聲自不惡，頼此洗塵堁。",
      "曉聞晴鳩呼，雲陰似將破。",
      "故園何時歸，麥飯出舂磨。"
    ],
    "added_time": "2026-01-02 23:04:56"
  },
  {
    "source_file": "poet.song.244000.json",
    "title": "李月野舍旁之李花於梅時郡齋有詩遂次其韻  其二",
    "author": "趙必𤩪",
    "paragraphs": [
      "李花久慕梅清潔，取友於梅結己知。",
      "不是爭春逞年少，祇嫌桃杏带妖姿。"
    ],
    "added_time": "2026-01-02 23:05:19"
  },
  {
    "source_file": "poet.song.14000.json",
    "title": "梅花",
    "author": "梅堯臣",
    "paragraphs": [
      "江南臘月前溪上，照水野梅多少株。",
      "豔薄自將同鵠羽，粉寒曾不逐蜂鬚。",
      "桃根有妹猶含凍，杏樹爲鄰尚带枯。",
      "楚客且休吹玉笛，清香飄盡更應無。"
    ],
    "added_time": "2026-01-02 23:05:38"
  },
  {
    "source_file": "poet.song.182000.json",
    "title": "壬寅歲旦景明子淵君玉携酒與詩爲壽次韵",
    "author": "戴復古",
    "paragraphs": [
      "捨我白甆椀，把君金屈巵。",
      "判爲元日醉，共賦早春詩。",
      "冰泮魚龍起，花開蜂蝶知。",
      "爲子扶病脚，頼有古藤枝。"
    ],
    "added_time": "2026-01-02 23:06:00"
  },
  {
    "source_file": "poet.song.236000.json",
    "title": "冬景 孤舟蓑笠翁",
    "author": "劉辰翁",
    "paragraphs": [
      "泛泛水晶宮，孤舟凜欲東。",
      "短蓑并篛笠，舉世一漁翁。",
      "大雪三千界，輕舠尺八空。",
      "無衣寒獨速，皓首敗天公。",
      "乘雁雙鳬外，斜風細雨中。",
      "羊裘差好事，聱釣不相同。"
    ],
    "added_time": "2026-01-02 23:06:01"
  },
  {
    "source_file": "poet.song.115000.json",
    "title": "次韻徐庭珍春日雜言十首  其七",
    "author": "陳棣",
    "paragraphs": [
      "卉木爭供衆妙薰，春工試手爲裁成。",
      "紛紛落蘂鶑邊雨，寂寂遊絲燕外晴。"
    ],
    "added_time": "2026-01-02 23:06:02"
  },
  {
    "source_file": "poet.song.177000.json",
    "title": "次韵教授喜雪  其二",
    "author": "韓淲",
    "paragraphs": [
      "在昔君家信不癡，剡中高興尚何之。",
      "一時雪月寧須我，萬古溪山更屬誰。",
      "歡動梁園雖共樂，困安袁巷本相宜。",
      "衝寒應見前村笑，冷蘂疎梅又幾枝。"
    ],
    "added_time": "2026-01-02 23:06:19"
  },
  {
    "source_file": "poet.song.22000.json",
    "title": "首尾吟  其九八",
    "author": "邵雍",
    "paragraphs": [
      "堯夫非是愛吟詩，詩是堯夫出入時。",
      "草軟沙平月陂下，雲輕日淡上陽西。",
      "花深柳暗銅馳陌，風暖鶑嬌金谷堤。",
      "盡是堯夫行樂處，堯夫非是愛吟詩。"
    ],
    "added_time": "2026-01-02 23:06:22"
  },
  {
    "source_file": "poet.song.32000.json",
    "title": "即席次韵微之泛舟",
    "author": "王安石",
    "paragraphs": [
      "畫舸幽尋北果園，應將陳迹問桑門。",
      "地隨牆墅行多曲，天著岡巒望易昏。",
      "故國時平空有木，荒城人少半爲村。",
      "悠悠興廢皆如此，頼付乾愁酒一樽。"
    ],
    "added_time": "2026-01-02 23:06:49"
  },
  {
    "source_file": "poet.song.32000.json",
    "title": "和平甫招道光法師",
    "author": "王安石",
    "paragraphs": [
      "鍊師投老演真乘，像劫空王爪與肱。",
      "於總持門通一路，以光明藏續千燈。",
      "從容發口酬摩詰，邂逅持心契慧能。",
      "新句得公還有頼，古人詩字耻無僧。"
    ],
    "added_time": "2026-01-02 23:06:49"
  },
  {
    "source_file": "poet.song.237000.json",
    "title": "李正將病歸",
    "author": "董嗣杲",
    "paragraphs": [
      "從軍傳勇畧，信脚困行間。",
      "病廢羞長劍，秋歸見故山。",
      "鏡中雙鬢改，衆裏一身還。",
      "風雪沉昏夜，猶思戍散闗。"
    ],
    "added_time": "2026-01-02 23:07:02"
  },
  {
    "source_file": "poet.song.15000.json",
    "title": "韓持國再遺洛中斑竹筍",
    "author": "梅堯臣",
    "paragraphs": [
      "牡丹開盡桃花紅，班筍迸林犀角豐。",
      "兩株遠寄川上鴻，韓郎輟口贈楚翁。",
      "便令剝錦煑荆玉，甘脆不道簞瓢空。",
      "小謝舊城昭亭下，侵天筀竹谿西東。",
      "螗蜋生後出牙茁，羅列滿地爭强雄。",
      "是時楚翁所食寡，朝飯暮飯唯其充。",
      "今來得此謂過分，一貴一賤物苟同。"
    ],
    "added_time": "2026-01-02 23:07:03"
  },
  {
    "source_file": "poet.song.208000.json",
    "title": "鄱陽湖",
    "author": "周弼",
    "paragraphs": [
      "鄱陽湖浸東南境，有人曾量三十六萬頃。",
      "我昔乘槎渤澥間，眇視天溟坎蛙井。",
      "浪何爲而起於青雲之底，日何爲而碎於泥沙之裏。",
      "太極初分一物無，天水相包若雞子。",
      "揚瀾可供李白青州杓，彭蠡付與盧敖洗龜殻。",
      "斗大孤山沒處藏，斸取來搘鼎鐺脚。",
      "胸中八九吞雲夢，似此蹄涔亦何用。",
      "安得快意大荒之東東復東，指麾魚鼈騎蒼龍。"
    ],
    "added_time": "2026-01-02 23:07:12"
  },
  {
    "source_file": "poet.song.208000.json",
    "title": "菰菜",
    "author": "周弼",
    "paragraphs": [
      "江邊野灘多老菰，抽心作穗秋滿湖。",
      "拂開細穀芒敷舒，中有一米連三稃。",
      "剖之粒粒皆尖小，整齊遠過占城稻。",
      "不煩舂簸即晨炊，更勝青精顔色好。",
      "尋常艱得此欣逢，默計五升當百叢。",
      "雨多水長倍加益，十里定收三十鍾。",
      "野人獲之亦自足，何用虛靡太倉粟。",
      "連日秋風思故鄉，况復家田有茅屋。",
      "墜網重腮鱸已鮮，蓴絲牽葉又流涎。",
      "急歸收穫蘋溪畔，細撥蘆花撐釣船。"
    ],
    "added_time": "2026-01-02 23:07:12"
  },
  {
    "source_file": "poet.song.105000.json",
    "title": "南巖",
    "author": "晁謙之",
    "paragraphs": [
      "南巖夫何爲，山作天倚盖。",
      "山南谿山複，飛頂壓其外。",
      "當空横廣頟，架屋喉舌內。",
      "嘗聆釋氏說，仰覆各世界。",
      "千間未可著，五畆良不隘。",
      "清泠氣射人，熱惱從此潰。",
      "崖奔木疏瘦，谷逺鳥幽怪。",
      "朅予與二子，高興偶相戒。",
      "松舟下清江，毛髪數鰕蟹。",
      "籃輿上峻嶺，幢節望杉檜。",
      "李侯勳門胄，文彩山作繪。",
      "趙君儒林孫，嫮美蘭結珮。",
      "不爲城郭遊，繼此是于邁。",
      "寧知老逾拙，意在精力退。",
      "得居溪南山，食飲與山對。",
      "夔魈入奥穾，雲雨出紳襘。",
      "顧此誠未逢，欣然與心會。",
      "彭湖兩崖蹙，泉作一線霈。",
      "禪月古臺空，靈境自明晦。",
      "平生所驅使，詩酒俱好在。",
      "天涯得吾侣，物外從所快。",
      "便欲登赤城，一觀天宇大。"
    ],
    "added_time": "2026-01-02 23:07:22"
  },
  {
    "source_file": "poet.song.122000.json",
    "title": "追送何伯憲不及",
    "author": "鄧深",
    "paragraphs": [
      "追送無從謾寄詩，道間安穩我能知。",
      "情懷亦似居家樂，笑語依然奉母慈。",
      "巴水柳風新霽後，錢塘花雨暮春時。",
      "乃翁邂逅詢佳况，膝上時時置坦之。"
    ],
    "added_time": "2026-01-02 23:07:35"
  },
  {
    "source_file": "poet.song.226000.json",
    "title": "偈頌一百零四首  其六六",
    "author": "釋紹曇",
    "paragraphs": [
      "乳竇家私，寸無可取。",
      "分明徹骨貧，剛道薰天富。",
      "綱宗委地，力要匡扶。",
      "大厦傾頹，直須撐拄。",
      "不學老楊岐，破屋雪真珠，縮項暗嗟吁。",
      "不學大愚芝，脫粟淡黄虀，不喫從君去。",
      "千聖頭邊露一機，靈蹤不在猨啼處。"
    ],
    "added_time": "2026-01-02 23:07:53"
  },
  {
    "source_file": "poet.song.14000.json",
    "title": "遲雪",
    "author": "梅堯臣",
    "paragraphs": [
      "風嚎大澤晚，雲覆女牆低。",
      "驚霰夜將集，廣庭朝復迷。",
      "鶑鳴寒蔽日，鴈泊凍生谿。",
      "會待飄花密，開軒意外題。"
    ],
    "added_time": "2026-01-02 23:07:53"
  },
  {
    "source_file": "poet.song.149000.json",
    "title": "安國晚酌葵軒分韻得成字",
    "author": "張栻",
    "paragraphs": [
      "桐花三月寒，風雨滿江城。",
      "使君晚被酒，千騎過友生。",
      "名談宿霧捲，逸氣孤雲橫。",
      "揮斥看墨妙，笑語皆詩成。",
      "人物有如此，爾輩頼主盟。",
      "更呼南鄰客，共此樽酒傾。",
      "愛我庭下竹，頭角方崢嶸。",
      "永懷冰雪姿，寧復世俗情。",
      "新篇一湔祓，凡木不足程。",
      "願言謹封殖，歲晚長敷榮。"
    ],
    "added_time": "2026-01-02 23:08:03"
  },
  {
    "source_file": "poet.song.133000.json",
    "title": "對食",
    "author": "陸游",
    "paragraphs": [
      "天賦元無滿谷羊，不煩粱肉汙龜腸。",
      "忽逢客釜蒓羹美，遥憶山厨麥飯香。",
      "正有一簞元自足，縱嘲三韭亦何傷。",
      "江邊烟岫參差路，便喚漁舟莫治裝。"
    ],
    "added_time": "2026-01-02 23:08:10"
  },
  {
    "source_file": "poet.song.115000.json",
    "title": "次韻徐庭珍春日雜言十首  其九",
    "author": "陳棣",
    "paragraphs": [
      "冶葉倡條過女牆，依然還作故園香。",
      "雄蜂雌蝶無聊頼，盡日顛狂有底忙。"
    ],
    "added_time": "2026-01-02 23:08:18"
  },
  {
    "source_file": "poet.song.115000.json",
    "title": "次韻陳季陵元夕  其二",
    "author": "陳棣",
    "paragraphs": [
      "歸休無頼曲眠肱，掃盡繁華只一燈。",
      "冷淡生涯吾舊物，前身疑是小乘僧。"
    ],
    "added_time": "2026-01-02 23:08:18"
  },
  {
    "source_file": "poet.song.227000.json",
    "title": "五月初四日浴閣成",
    "author": "舒岳祥",
    "paragraphs": [
      "罷農亦易足，麥黄秧已綠。",
      "早蟬發高林，晚鶑隔修竹。",
      "壺觴休倦劬，草閣一開浴。",
      "翛然非吾故，佳眠恣清熟。"
    ],
    "added_time": "2026-01-02 23:08:45"
  },
  {
    "source_file": "poet.song.23000.json",
    "title": "中湖",
    "author": "陶弼",
    "paragraphs": [
      "寧越佳山水，中湖賞稱心。",
      "環流隨郡塹，倒影動禪林。",
      "夏簟一般冷，春瓶相對深。",
      "使君少仁智，頼得會高吟。"
    ],
    "added_time": "2026-01-02 23:09:03"
  },
  {
    "source_file": "poet.song.237000.json",
    "title": "過安慶舊城",
    "author": "董嗣杲",
    "paragraphs": [
      "市邑新荆棘，風沙舊路岐。",
      "重添多少恨，可想戰争時。",
      "蟒氣纒荒塔，螢光出廢池。",
      "纎纎城角草，應是得春遲。"
    ],
    "added_time": "2026-01-02 23:09:05"
  },
  {
    "source_file": "poet.song.189000.json",
    "title": "春夏之交風雨彌旬耳目所觸即事十絕  其五",
    "author": "汪莘",
    "paragraphs": [
      "即日南風清且微，北窗心靜見天機。",
      "林鶑母子聲相應，野蝶雌雄性共飛。"
    ],
    "added_time": "2026-01-02 23:09:22"
  },
  {
    "source_file": "poet.song.150000.json",
    "title": "次韻王解元",
    "author": "陳造",
    "paragraphs": [
      "觀名計利心，惴惴日交戰。",
      "洪濤探龍睡，赤手投虎圈。",
      "孰知青雲士，眼靜不汝眩。",
      "中年琴書趣，早歲林壑願。",
      "我無適時具，未敢厭寒遠。",
      "政須營一醉，尚喜春酒賤。",
      "前回所探花，撲蔌已如霰。",
      "把杯臨清池，纈影中流見。",
      "可須催歸語，且領提壺勸。",
      "向來眼中人，此客頗嘗見。",
      "兩王風流絕，聲名到朝彥。",
      "新句如破竹，脫手金丸轉。",
      "石交可忘年，時亦共酣醼。",
      "春來景物好，題品幾時遍。",
      "鶑花不無情，向君真自獻。"
    ],
    "added_time": "2026-01-02 23:09:57"
  },
  {
    "source_file": "poet.song.245000.json",
    "title": "題汪水雲詩卷  其二",
    "author": "劉師復",
    "paragraphs": [
      "別港鶑嬌恰恰啼，蘇公堤過趙公堤。",
      "水西雲北春無頼，細柳新蒲綠未齊。"
    ],
    "added_time": "2026-01-02 23:10:02"
  },
  {
    "source_file": "poet.song.148000.json",
    "title": "次秀野雜詩韻 食梨",
    "author": "朱熹",
    "paragraphs": [
      "珍實渾疑露結成，香葩况是雪儲精。",
      "乍驚磊落堆盤出，旋剖輕盈照骨明。",
      "盧橘謾勞誇夏熟，柘漿未許析朝酲。",
      "啖餘更檢桐君錄，快果知非浪得名。"
    ],
    "added_time": "2026-01-02 23:10:10"
  },
  {
    "source_file": "poet.song.208000.json",
    "title": "題葛稚川移家圖",
    "author": "周弼",
    "paragraphs": [
      "稚川移家入空谷，手招白雲守茅屋。",
      "惟恐人窺鍊藥鑪，鎖斷青巒瀉垂瀑。",
      "只留一徑通飛鳥，其間想透三仙島。",
      "野童猶摘鳳文梨，村老閑鋤燕胎草。",
      "人將外物爲真物，反笑山棲衰草窟。",
      "玉臼丹成兔欲眠，蚯蚓黄蒿幾鑽骨。",
      "此去世間應不遠，尚存猶可分苔蘚。",
      "兩幅生綃若可憑，先寄胡麻與雞犬。"
    ],
    "added_time": "2026-01-02 23:10:10"
  },
  {
    "source_file": "poet.song.167000.json",
    "title": "全真以斯遠所寄文卷後夜賦兩絕句元韻作詩寄斯遠蕃同之  其二",
    "author": "趙蕃",
    "paragraphs": [
      "行時取別太匆匆，別後經懷數載中。",
      "頼有書函與文卷，不然何地可聞風。"
    ],
    "added_time": "2026-01-02 23:10:13"
  },
  {
    "source_file": "poet.song.141000.json",
    "title": "舟中追和張功父賀赴召之句",
    "author": "楊萬里",
    "paragraphs": [
      "兩歲千愁寡一欣，故人多問謝張君。",
      "又瞻東闕闕前月，只負南溪溪上雲。",
      "賓日扶桑遭聖旦，客星釣瀨愧天文。",
      "人生離合風前葉，聚首亡何復離羣。"
    ],
    "added_time": "2026-01-02 23:10:21"
  },
  {
    "source_file": "poet.song.32000.json",
    "title": "貴州虞部使君訪及道舊竊有感惻因成小詩",
    "author": "王安石",
    "paragraphs": [
      "韶山秀拔江清寫，氣象還能出搢紳。",
      "當我垂髫初識字，看君揮翰獨驚人。",
      "郵籤忽報旌麾入，齋閤遥瞻組綬新。",
      "握手更誰知往事，同時諸彥略成塵。"
    ],
    "added_time": "2026-01-02 23:10:37"
  },
  {
    "source_file": "poet.song.182000.json",
    "title": "張子明索賦永齋詩諾之久矣杜撰四十字以還冷債",
    "author": "戴復古",
    "paragraphs": [
      "爲學日不足，毋勞課近功。",
      "聲名垂不朽，文字用無窮。",
      "草色朝朝碧，桃花歲歲紅。",
      "一機長運轉，造物與人同。"
    ],
    "added_time": "2026-01-02 23:10:54"
  },
  {
    "source_file": "poet.song.4000.json",
    "title": "塞上秋懷",
    "author": "寇準",
    "paragraphs": [
      "未識窮邊苦，今遊信有之。",
      "秋林殘照後，關路獨行時。",
      "磧迥風長急，天寒雁度遲。",
      "離心已無頼，更聽戍樓鼙。"
    ],
    "added_time": "2026-01-02 23:11:30"
  },
  {
    "source_file": "poet.song.237000.json",
    "title": "冷翠谷看瀑二首  其二",
    "author": "董嗣杲",
    "paragraphs": [
      "清嘯谷音答，閒眠松蔭便。",
      "山林微暑退，鐘鼓逺風傳。",
      "足繭憂羸僕，身輕羡散仙。",
      "乍暄思午盥，喜際石根泉。"
    ],
    "added_time": "2026-01-02 23:11:48"
  },
  {
    "source_file": "poet.song.227000.json",
    "title": "梅花石吟",
    "author": "舒岳祥",
    "paragraphs": [
      "梅花樹下梅花石，花作玉痕石鐵色。",
      "黄筌粉本花光枝，風吹數片尤奇特。",
      "何年處士橫斜句，影落寒溪印苔磧。",
      "又疑飛自羅浮來，花僊謫墮投蒼璧。",
      "或是天星下隕時，打著梅梢滅不得。",
      "若非曾支織女機，機上花紋相照射。",
      "定是荆和泣玉時，淚入璞間餘點滴。",
      "不然越女昔浣紗，指痕印粉難揩拭。",
      "荒唐詭幻不可窮，我自稽經探根極。",
      "傅巖人去實和羹，花落空巖餘此迹。",
      "花開花落幾春風，棄捐牆角真堪惜。",
      "携向簷前洗濯看，相對無言三太息。"
    ],
    "added_time": "2026-01-02 23:11:54"
  },
  {
    "source_file": "poet.song.151000.json",
    "title": "再遊殖軒小酌",
    "author": "陳造",
    "paragraphs": [
      "生世岐喧靜，平章有不如。",
      "宦塗吾畫虎，濠上子知魚。",
      "去索長安米，歸紬笠澤書。",
      "茲軒住蒼莽，勝日復躊躇。",
      "酒盞扶頭後，鶑聲禁火餘。",
      "蘭風度樽俎，蝶翅掠襟裾。",
      "有底煙霄意，便爲水竹居。",
      "可須供麴糵，未後課耰鉏。",
      "花蓓紅酣日，池光碧浸虛。",
      "鶴頭依綠荇，龍骨閙清渠。",
      "詩興因超忽，愁端得破除。",
      "時從一吟醉，小計百硨磲。"
    ],
    "added_time": "2026-01-02 23:12:05"
  },
  {
    "source_file": "poet.song.41000.json",
    "title": "和盛中叔侍郎齋宿唱酬",
    "author": "韋驤",
    "paragraphs": [
      "誰謂南宫夜直頻，宿齋清集迥難親。",
      "翼朝唯幸窺新什，三紀尤欣叙古人。",
      "共慶球琳已華國，獨慚樗散謾先春。",
      "更将鄙句追詩戰，蓋耻弢弓託負薪。"
    ],
    "added_time": "2026-01-02 23:12:10"
  },
  {
    "source_file": "poet.song.33000.json",
    "title": "賣松翁",
    "author": "强至",
    "paragraphs": [
      "窮山老松幹百尺，縱有愛者勢難值。",
      "小松聳擢未及丈，何亦冷落守巖石。",
      "由來世眼習繁侈，競事妖紅與爛白。",
      "往往破産聚名卉，未見有一號松癖。",
      "城中有客賣桃李，美價高下隨意得。",
      "咄嗟彼叟何爲者，浪負松本窮九陌。",
      "行求善價吻欲燥，力弛還立朱門側。",
      "過之千百絕一顧，寧復肯許一錢直。",
      "音聲猶带澗風澀，顔色尚染嵐煙黑。",
      "松材雖良人未見，其奈桃李有春色。",
      "嗟哉子計信疏矣，豈宜肩入芳菲域。",
      "速培舊土養松幹，待棟明堂柱帝宅。",
      "予疑叟非鬻松者，無乃矯世爲所特。",
      "衆趨時好逞穠艷，何獨孑孑衒皴碧。",
      "群雄馳騁尚譎詐，軻以仁義游六國。",
      "時乎釋老肆分籍，愈以原道破群惑。",
      "叟乎叟乎予爾知，獨行矯世難爲力。"
    ],
    "added_time": "2026-01-02 23:12:19"
  },
  {
    "source_file": "poet.song.33000.json",
    "title": "冬雪行",
    "author": "强至",
    "paragraphs": [
      "幼年壯氣寒逾熱，更喜朱顔照飛雪。",
      "門前地厚堆玉塵，屐齒千回狂走折。",
      "今來過壯能幾秋，眼未見雪心先愁。",
      "病膚隠粟出門懶，敝袍盡日紅爐頭。",
      "此身知更十年後，雪屋能如今坐否。",
      "層衾沒頷定晝眠，那復吟邊開凍口。",
      "壯齡衮衮洪濤奔，百年浩蕩未易論。",
      "人間萬事亦顛倒，且對今雪空清樽。"
    ],
    "added_time": "2026-01-02 23:12:19"
  },
  {
    "source_file": "poet.song.177000.json",
    "title": "十三日方齋  其一",
    "author": "韓淲",
    "paragraphs": [
      "麥秋蠶月雨收晴，城郭山林到處行。",
      "不是惜春尋小醉，忍教投老轉多情。",
      "啼鵑渺渺翻梁燕，夢蝶蘧蘧出谷鶑。",
      "記取招邀一杯酒，與君宜戲也宜驚。"
    ],
    "added_time": "2026-01-02 23:13:21"
  },
  {
    "source_file": "poet.song.15000.json",
    "title": "得陳天常屯田斑筇竹二枚",
    "author": "梅堯臣",
    "paragraphs": [
      "客初西蜀來，遺我雙筇竹。",
      "上有紅淚斑，斷非湘娥哭。",
      "嘗聞帝魂哀，嚎血滴草木。",
      "春露洒更鮮殷痕侵粉綠。",
      "截爲扶衰杖，萬里出浴谷。",
      "今來入我手，君勤意有囑。",
      "區區四十年，重趼生兩足。",
      "冠丱三男子，且與詩書讀。",
      "翁雖文章窮，尚以字遮目。",
      "忍棄不以教，携歸事樵牧。",
      "故茲九節贈，用助老追逐。",
      "楊朱非爲岐，賈誼非爲鵩。",
      "及其悲慟時，豈不沾盈掬。",
      "揮之儻著物，無迹染林麓。",
      "因持此竹紋，勿歎前人獨。"
    ],
    "added_time": "2026-01-02 23:13:23"
  },
  {
    "source_file": "poet.song.149000.json",
    "title": "陪舍人兄過陳仲思溪亭深有買山卜鄰之意舍人兄預以顓壑見名因成古詩贈仲思",
    "author": "張栻",
    "paragraphs": [
      "築居湘水濱，歲月亦已久。",
      "寧知負郭東，勝處入君手。",
      "回環烟塢深，有此溪十畝。",
      "朝暾穿林薄，荷氣薰戶牖。",
      "堂堂吾州牧，下馬喚賓友。",
      "主人故喜事，一笑具殽䔩。",
      "汲泉泛崇蓮，洗醆傾稚酒。",
      "淋漓壁間書，自可傳不朽。",
      "我獨留薄莫，并溪時矯首。",
      "人言君不偶，此豈落人後。",
      "觀君眉宇間，似亦挾所有。",
      "隔溪更幽絕，古木蔭高阜。",
      "却立望遥岑，四序列鍾卣。",
      "買山吾計决，便欲剪榛莠。",
      "居然顓一壑，豈羨印如斗。",
      "未知鄰家翁，還肯見容否。"
    ],
    "added_time": "2026-01-02 23:13:43"
  },
  {
    "source_file": "poet.song.132000.json",
    "title": "新凉書懷四首  其四",
    "author": "陸游",
    "paragraphs": [
      "山川遺迹晉唐餘，水竹相望許洛居。",
      "一齒屢摇猶决肉，雙眸雖澀尚耽書。",
      "郊原夜夜驅耕犢，村店時時秣蹇驢。",
      "客問若爲娛老境，吾兒未與短檠疏。"
    ],
    "added_time": "2026-01-02 23:14:36"
  },
  {
    "source_file": "poet.song.151000.json",
    "title": "飲寓隠",
    "author": "陳造",
    "paragraphs": [
      "軒亭曉清曠，行樂未妨頻。",
      "無客不堪醉，有花長是春。",
      "憑欄尚紅藥，結伴擅芳辰。",
      "笑駐凌波步，香分折角巾。",
      "鶑聲殊自健，杏子况嘗新。",
      "仰止宗英伯，來爲鄭驛賓。",
      "言辭獨樂樂，仍命可人人。",
      "鴻弄舞時影，梁蜚歌處塵。",
      "棋枰誰得雋，詩筆自疑神。",
      "欹倒何妨屢，歌呼却甚真。",
      "升沈塞上馬，容易鬢如銀。",
      "奈許追歡地，回頭迹便陳。"
    ],
    "added_time": "2026-01-02 23:14:48"
  },
  {
    "source_file": "poet.song.4000.json",
    "title": "南陽春日",
    "author": "寇準",
    "paragraphs": [
      "水滿池塘花遶城，日斜南陌暖風輕。",
      "千門柳色春煙淡，獨倚高樓聞暮鶑。"
    ],
    "added_time": "2026-01-02 23:15:26"
  },
  {
    "source_file": "poet.song.208000.json",
    "title": "湘東苑",
    "author": "周弼",
    "paragraphs": [
      "湘東王好開芳甸，亭臺環繞朱欄遍。",
      "就中應教誰最多，庾信江淹日歡宴。",
      "七十里圍高木柵，花柳燒殘少顔色。",
      "取次華林建鄴邊，奚不移歸帝王宅。",
      "曾經行處蘋蕪漫，頼此名存悉歆羨。",
      "安知飛來不是舊時鶑，舞去都非昔年燕。",
      "風擘殘桃過短牆，更無人管任斜陽。",
      "惜春猶有傷心者，認作徐娘半面粧。"
    ],
    "added_time": "2026-01-02 23:15:29"
  },
  {
    "source_file": "poet.song.33000.json",
    "title": "送王賓玉",
    "author": "强至",
    "paragraphs": [
      "相如昔乘使者車，縣令負弩當前驅。",
      "頗矜意氣誇里閭，檄詞爛熳肆欺誣。",
      "歸來不說民饑臞，餘佞更留封禪書。",
      "江山清絕冠天區，豈甘久被斯人汙。",
      "邇來炳靈軼古初，耆俊相繼馳亨衢。",
      "堂堂御史今名儒，志節慷慨忠義俱。",
      "才高識遠器有餘，不似文園淺丈夫。",
      "一朝持節歸成都，使星皎皎臨坤隅。",
      "輟從憲府恩意殊，霜威鶚擊正所須。",
      "奸胥所在察于荼，交券計斤良可吁。",
      "鋤凶芟穢忌踟躕，元惡須行七日誅。",
      "惡除惠澤益霑濡，頓使枯瘠都豐腴。",
      "坐茵未暖氈氍毹，詔歸還直承明廬。",
      "朝廷急賢恢遠圖，碧雞金馬不用渠。",
      "以人報國功難逾，諸生中有何武無。"
    ],
    "added_time": "2026-01-02 23:15:35"
  },
  {
    "source_file": "poet.song.115000.json",
    "title": "讀豫章集成柏梁體",
    "author": "陳棣",
    "paragraphs": [
      "元祐昇平超治古，誕布人文化寰宇。",
      "道山翰苑郡仙處，一代文章繼周魯。",
      "斯道盟寒誰是主，眉山二老文章虎。",
      "眉山鑒裁高難與，網羅九萬摶風羽。",
      "晁張超然鴻鵠舉，秦郎繼作翹翹楚。",
      "餘子紛紛謾旁午，韓門籍湜何須數。",
      "豫章詩律加嚴苦，洗空萬古塵凡語。",
      "後來鮮儷前無伍，真是江西第一祖。",
      "錦繡陸離纏肺腑，寶唾珠璣終日吐。",
      "兔穎煙煤驟如雨，混然天成絕斤斧。",
      "騷經抑怨知何補，白雪陽春空媚嫵。",
      "囊括鮑謝包徐庾，下視謫仙平揖甫。",
      "近時作者宗燕許，入社投名仰成矩。",
      "殘膏賸馥爭探取，派別枝分已難禦。",
      "專黨同門伐異戶，陳言糟粕棄如土。",
      "宗門不絕僅如縷，究竟疇能踵前武。",
      "遺編璀璨瓊瑶譜，八珍間列羅樽俎。",
      "誦之琅琅中宮呂，心清何止頭風愈。",
      "古人純全嗟莫覩，徒味篇章想簪組。",
      "鋪張盛美誇才諝，自笑雷門持布鼓。"
    ],
    "added_time": "2026-01-02 23:15:44"
  },
  {
    "source_file": "poet.song.32000.json",
    "title": "次韵平甫贈三靈山人程惟象",
    "author": "王安石",
    "paragraphs": [
      "家山松菊半荒蕪，杖策窮年信所如。",
      "占見地靈非卜筮，算知人貴自陶漁。",
      "久諳郭璞言多驗，老比顔含意更疏。",
      "祇欲勒成方士傳，借君名姓在新書。"
    ],
    "added_time": "2026-01-02 23:15:50"
  },
  {
    "source_file": "poet.song.32000.json",
    "title": "次韵和甫咏雪",
    "author": "王安石",
    "paragraphs": [
      "奔走風雲四面來，坐看山壟玉崔嵬。",
      "平治險穢非無德，潤澤焦枯是有才。",
      "勢合便疑包地盡，功成終欲放春回。",
      "寒鄉不念豐年瑞，只憶青天萬里開。"
    ],
    "added_time": "2026-01-02 23:15:50"
  },
  {
    "source_file": "poet.song.32000.json",
    "title": "次韵張氏女弟咏雪",
    "author": "王安石",
    "paragraphs": [
      "天上空多地上稀，初寒風力故應微。",
      "那能鎮壓黄塵起，强欲侵凌白日飛。",
      "邑犬橫來矜意氣，窟蟾偷出助光輝。",
      "都城只有袁安憊，我亦年年幸賜衣。"
    ],
    "added_time": "2026-01-02 23:15:50"
  },
  {
    "source_file": "poet.song.32000.json",
    "title": "次韵徐仲元咏梅二首  其一",
    "author": "王安石",
    "paragraphs": [
      "溪杏山桃欲占新，高梅放蕊尚嬌春。",
      "額黄映日明飛燕，肌粉含風冷太真。",
      "玉笛悲凉吹易散，冰紈生澀畫難親。",
      "爭妍喜有君詩在，老我翛然敢效顰。"
    ],
    "added_time": "2026-01-02 23:15:50"
  },
  {
    "source_file": "poet.song.32000.json",
    "title": "次韵徐仲元咏梅二首  其二",
    "author": "王安石",
    "paragraphs": [
      "舊挽青條冉冉新，花遲亦度柳前春。",
      "肌冰綽約如姑射，膚雪參差是太真。",
      "摇落會應傷歲晚，攀翻剩欲寄情親。",
      "終無驛使傳消息，寂寞知誰笑與顰。"
    ],
    "added_time": "2026-01-02 23:15:50"
  },
  {
    "source_file": "poet.song.105000.json",
    "title": "寄題楊德辰清隱堂借至游老人韻",
    "author": "董穎",
    "paragraphs": [
      "楊郎丘壑尚，草堂脩竹林。",
      "去郭十里近，而無車馬音。",
      "鶴怨不應聞，鷗盟政爾尋。",
      "九畹蘭荃富，三徑蓬蒿深。",
      "窗間焦尾曲，聊答清風吟。",
      "英英彼白雲，出岫得無心。",
      "淵明既容膝，那復歷嶇嶔。",
      "狂夫十年狂，客鬢吳霜侵。",
      "因君發深省，杖藜合從今。",
      "寄傲有餘地，不妨成盍簪。"
    ],
    "added_time": "2026-01-02 23:15:56"
  },
  {
    "source_file": "poet.song.22000.json",
    "title": "其八曰春郊雨後",
    "author": "邵雍",
    "paragraphs": [
      "雨歇蕩餘春，天光露太真。",
      "茵鋪芳草軟，錦濯爛花新。",
      "風觸鶑簧健，煙舒柳带勻。",
      "如何當此景，閑卧度昌辰。"
    ],
    "added_time": "2026-01-02 23:15:57"
  },
  {
    "source_file": "poet.song.237000.json",
    "title": "自接泥渡再還富池",
    "author": "董嗣杲",
    "paragraphs": [
      "接泥當有渡，截水欲無梁。",
      "白日風聲惡，滄波鷺點凉。",
      "閒身纒暑疢，故里報秋荒。",
      "渺渺孤生託，渾如墮絮忙。"
    ],
    "added_time": "2026-01-02 23:17:00"
  },
  {
    "source_file": "poet.song.218000.json",
    "title": "重過惠泉",
    "author": "陳淳祖",
    "paragraphs": [
      "何事笑癡兒，看山秋正宜。",
      "三年三到寺，一度一題詩。",
      "蝸篆避書壁，松釵落硯池。",
      "夜寒砧杵動，歸思鬢先知。"
    ],
    "added_time": "2026-01-02 23:17:00"
  },
  {
    "source_file": "poet.song.218000.json",
    "title": "征婦吟",
    "author": "陳淳祖",
    "paragraphs": [
      "虜退沙場洗戰斑，誰家不上望夫山。",
      "江邊迤邐春無頼，楊柳枝垂人未還。"
    ],
    "added_time": "2026-01-02 23:17:00"
  },
  {
    "source_file": "poet.song.167000.json",
    "title": "日者張一麟求詩謾與二絕句  其一",
    "author": "趙蕃",
    "paragraphs": [
      "惶恐離頭住過秋，秋風吹白幾分頭。",
      "倚樓看鏡嫌多事，况問陰陽家者流。"
    ],
    "added_time": "2026-01-02 23:17:05"
  },
  {
    "source_file": "poet.song.150000.json",
    "title": "贈鍾汝楫",
    "author": "陳造",
    "paragraphs": [
      "坐窗雨蕭蕭，出戶泥活活。",
      "旅食向六旬，淫霖破七八。",
      "舊新佳客斷，局陋不可活。",
      "鍾郎卷銜袖，詩與人秀發。",
      "誦之未數紙，驟覺陰氛豁。",
      "壯如秋濤湧，清比哀玉戛。",
      "騷人詠香草，不足供採捋。",
      "詩人深堂奧，掉臂欲排闥。",
      "應接殊不暇，愧耻那容刷。",
      "正宜長聚集，慰我抱饑渴。",
      "不見動十日，有力苦見奪。",
      "轉頭二十年，夢覺幾電抹。",
      "我甘鼯五窮，子亦狼載跋。",
      "川增得深敬，外此本毫末。",
      "別語忽見諗，回腸隠膠葛。",
      "乘除等寒暑，休王有回斡。",
      "豫章出林遲，出乃千丈拔。",
      "天居五雲處，往矣儕俊傑。",
      "當念淮山陽，有人晞短髮。",
      "噬肯回葉舟，譚妙共蔬糲。"
    ],
    "added_time": "2026-01-02 23:17:44"
  },
  {
    "source_file": "poet.song.150000.json",
    "title": "題徐居士遯庵",
    "author": "陳造",
    "paragraphs": [
      "世網誰所張，四彌天宇大。",
      "萬情本一機，矻矻同此在。",
      "徐君經世心，心乃超世外。",
      "趣靜緣有動，無顯奚用晦。",
      "姑爲辟俗去，示世無吾待。",
      "結庵定其遷，初不憚一再。",
      "容膝得勝處，外物了纖芥。",
      "有山自煙雲，有水可灌溉。",
      "百丈峙翠屏，千尋拖碧带。",
      "床頭三聖書，會意謝分挂。",
      "天山得要旨，肥遯元非內。",
      "此名扁此室，吾詩儻容配。"
    ],
    "added_time": "2026-01-02 23:17:44"
  },
  {
    "source_file": "poet.song.208000.json",
    "title": "山行",
    "author": "周弼",
    "paragraphs": [
      "盡日群山裏，知行第幾重。",
      "竹深春寺磬，灘急午溪舂。",
      "殘旭猶雙塔，晴雲只半峰。",
      "豈無仙隠者，恨不少從容。"
    ],
    "added_time": "2026-01-02 23:18:18"
  },
  {
    "source_file": "poet.song.208000.json",
    "title": "野橋",
    "author": "周弼",
    "paragraphs": [
      "日暮野橋邊，都歸醉客船。",
      "數竿沙際日，一片水中天。",
      "影落衝煙鳥，聲移带雨蟬。",
      "殆非人境得，江月又初圓。"
    ],
    "added_time": "2026-01-02 23:18:18"
  },
  {
    "source_file": "poet.song.14000.json",
    "title": "建溪新茗",
    "author": "梅堯臣",
    "paragraphs": [
      "南國溪陰暖，先春發茗芽。",
      "采從青竹籠，蒸自白雲家。",
      "粟粒烹甌起，龍文御餠加。",
      "過茲安得比，顧渚不須誇。"
    ],
    "added_time": "2026-01-02 23:18:33"
  },
  {
    "source_file": "poet.song.33000.json",
    "title": "螢",
    "author": "强至",
    "paragraphs": [
      "幸藉炎蒸力，因遷腐草蹤。",
      "清宵能自照，暗室肯相容。",
      "雨巷幽光晦，風簾亂點重。",
      "臨書方汝頼，惟恐有鳴蛬。"
    ],
    "added_time": "2026-01-02 23:18:48"
  },
  {
    "source_file": "poet.song.33000.json",
    "title": "種藥",
    "author": "强至",
    "paragraphs": [
      "百藥吾誰辨，農皇舊有經。",
      "傾金購善種，按譜驗真形。",
      "易地防根瘦，他時欲劑靈。",
      "天時縱不雨，灌溉頼園丁。"
    ],
    "added_time": "2026-01-02 23:18:48"
  },
  {
    "source_file": "poet.song.148000.json",
    "title": "次季通韻贈范康侯",
    "author": "朱熹",
    "paragraphs": [
      "朝霜逼凋梅，夕露忽團菊。",
      "百年風雨過，宜笑不宜哭。",
      "口川失自防，心兵幾回觸。",
      "年來身老大，甘此胯下辱。",
      "永謝五鼎烹，聊寄一瓢足。",
      "雖慙龍蟠泥，肯羨鶑出谷。",
      "適意超混茫，放情遺結束。",
      "俯仰天壤間，靜勝惟我獨。",
      "蒼蒼有心柏，落落無瑕玉。",
      "年紀尚無聞，頭顱豈須卜。"
    ],
    "added_time": "2026-01-02 23:18:56"
  },
  {
    "source_file": "poet.song.133000.json",
    "title": "初歸雜詠七首  其五",
    "author": "陸游",
    "paragraphs": [
      "窗下初收剝啄棋，疏簾窣地晝陰移。",
      "下巖石潤揮毫後，正焙茶香落磑時。",
      "癃老入朝元是錯，期年决去已爲遲。",
      "天公賦予誰能測，只吝功名不吝詩。"
    ],
    "added_time": "2026-01-02 23:19:00"
  },
  {
    "source_file": "poet.song.227000.json",
    "title": "分龍吟",
    "author": "舒岳祥",
    "paragraphs": [
      "五月二十分龍雨，今日霏微如下土。",
      "前日何日何霖霪，正是分龍乃如許。",
      "有餘不足相乘除，天道人事元非疎。",
      "何龍分得此鄉雨，問龍先日何處居。",
      "我昔遊三江五湖，江湖處處皆龍潴。",
      "我老歸農卧海曲，與龍爲隣無猜虞。",
      "一盂飽飯龍所與，一片閒雲龍所噓。",
      "百年地主屬老夫，龍來龍去識我無。",
      "神龍飲食與人異，布席欲薦寒泉蔬。",
      "我知雨從龍身落，有時雨過墮蝦魚。",
      "昔年海上親眼見，龍出滄溟騰碧虛。",
      "蜿蜒百丈露爪尾，黑水精靈光徹軀。",
      "龍兮只在人頭上，人不語龍誰語乎。",
      "我有一寸愚，願龍聽區區。",
      "一村南北異時雨，天公用意何偏枯。",
      "願龍溥澤均八極，東海蒼生誠可吁。"
    ],
    "added_time": "2026-01-02 23:19:03"
  },
  {
    "source_file": "poet.song.227000.json",
    "title": "退之謂以鳥鳴春往往鳥以夏鳴耳古人麥黄韻鸝庚之句乃真知時山齋靜聽嘲哳羣萃有麥熟之鳴戲集鳥名而賦之",
    "author": "舒岳祥",
    "paragraphs": [
      "麥熟即快活，汝不食麥空饒舌。",
      "前時斗粟銀百星，老農無銀色菜青。",
      "此鳥年年啄草子，今年草根救人死。",
      "鳥無所食饑奈何，見人食麥喜且歌。",
      "催人鍛磨尤慇懃，前身恐是老農身。",
      "大麥炊糍先祭祖，小麥作餠賽田神。",
      "姊捉麥，姊捉麥，姊娣相隨筐有獲。",
      "田間滯穟縱復橫，傴僂東阡與西陌。",
      "婆餠焦，斷消息。",
      "而今麥熟婆當還，莫憂餠焦兒不食。",
      "脫布袴，村村雨滿田無路。",
      "平生不慣著新衣，兩腿泥深逐牛步。",
      "脫破袍，與郎裁衫兩髀高。",
      "田頭赫日曬額焦，脫衣掛樹踏桔槔。",
      "畫眉叫，畫眉叫，抹截梳裝趁炊早。",
      "夫婦如賓有古風，烏頭白頰宜相好。",
      "上堂問訊白頭翁，蚤晚寒溫候不同。",
      "善事阿姑姑不惡，麤茶淡飯是家風。",
      "提葫蘆，沽美酒，布帘書字隣家有。",
      "沽來行饁望田頭，先酌甆甌奉姑舅。",
      "不學前村百舌兒，說非說是摇花柳。",
      "不學桑間鳩婦相勃磎，天陰逐去晴歸來。",
      "大婦偷，我弗偷，辨說曲直令儂羞。",
      "淺鋪薄遍煮莧汁，二升麥餠鶻突流。",
      "爺飯飯，奉親約己渠非訕。",
      "誰倚闌干十二紅，鮮鮮翠碧亂芳叢。",
      "燭燒花蠟夜嫌短，詞斲錦囊尊不空。",
      "此事有分求不得，不知歸去從耕農。"
    ],
    "added_time": "2026-01-02 23:19:03"
  },
  {
    "source_file": "poet.song.15000.json",
    "title": "永叔內翰遺李太博家新生鴨脚",
    "author": "梅堯臣",
    "paragraphs": [
      "北人見鴨脚，南人見胡桃。",
      "識內不識外，疑若橡栗韜。",
      "鴨脚類綠李，其名因葉高。",
      "吾鄉宣城郡，每以此爲勞。",
      "種樹三十年，結子防山猱。",
      "剝核手無膚，持置宮省曹。",
      "今喜生都下，薦酒壓葡萄。",
      "初聞帝苑夸，又復主第襃。",
      "纍纍誰採掇，玉椀上金鼇。",
      "金鼇文章宗，分贈我已叨。",
      "豈無異鄉感，感此微物遭。",
      "一世走塵土，鬢顛得霜毛。"
    ],
    "added_time": "2026-01-02 23:19:06"
  },
  {
    "source_file": "poet.song.245000.json",
    "title": "題汪水雲詩卷",
    "author": "兜率長老",
    "paragraphs": [
      "窮髪歸來脫孟勞，何嗟澹與泊相遭。",
      "瑶琴摘罷意猶在，石鼎聯成韻更高。",
      "世事可能書咄咄，人情只合醉陶陶。",
      "雁門絃斷無人續，輸子詩成奪錦袍。"
    ],
    "added_time": "2026-01-02 23:19:58"
  },
  {
    "source_file": "poet.song.140000.json",
    "title": "梳頭看可正平詩有寄養直時未祝髮等篇戲題七字二首  其二",
    "author": "楊萬里",
    "paragraphs": [
      "老子平生湯餠腸，客間湯餠亦何嘗。",
      "怪來今晚加餐飯，一味盧山笋蕨香。"
    ],
    "added_time": "2026-01-02 23:20:06"
  },
  {
    "source_file": "poet.song.151000.json",
    "title": "寄幼度主簿",
    "author": "陳造",
    "paragraphs": [
      "辭家暑雨濺紅蕖，轉首蕎花已雪如。",
      "歲月祇隨流水逝，笑談陡與故人疎。",
      "簡書我正罷長道，歸棹君行指舊居。",
      "他日霜風吹夢破，空從旅鴈覓來書。"
    ],
    "added_time": "2026-01-02 23:20:34"
  },
  {
    "source_file": "poet.song.40000.json",
    "title": "酬韓持國資政湖上獨酌見贈",
    "author": "程顥",
    "paragraphs": [
      "對花酌酒公能樂，飯糗羮藜我自貧。",
      "若語至誠無內外，却應分别更迷真。"
    ],
    "added_time": "2026-01-02 23:20:35"
  },
  {
    "source_file": "poet.song.158000.json",
    "title": "送辛卿幼安帥閩",
    "author": "陳傅良",
    "paragraphs": [
      "長才自昔恨平時，三入修門兩鬢絲。",
      "甕下可能長夜飲，花間却學晚唐詞。",
      "潸然北顧關河水，簡在西清日月遲。",
      "乘鴈雙鳬滄海上，與君從此恐差池。"
    ],
    "added_time": "2026-01-02 23:20:37"
  }
]