[
  {
    "source_file": "poet.song.89000.json",
    "title": "題棲真館三十六韻",
    "author": "李綱",
    "paragraphs": [
      "武夷古洞天，奇峰三十六。",
      "一溪貫羣山，清淺縈九曲。",
      "溪邊列巖岫，倒影浸寒綠。",
      "翩如鸞鳯翔，矯若虬龍蹙。",
      "樓觀聳岧嶤，屏幃互重複。",
      "蛻仙骨遺金，遊女肌削玉。",
      "鷄棲層巖巔，船插斷崖腹。",
      "學館存几案，仙機餘杼軸。",
      "藍光瑩澄潭，虹影掛飛瀑。",
      "翠竹蔭天池，蒼苔封石屋。",
      "繪禽頂長丹，遺跡指如掬。",
      "峨峨天柱峰，幔亭連翠麓。",
      "傳聞武夷君，嘗此會仙俗。",
      "飛橋幾千丈，絕頂亘山足。",
      "障以翠雲屏，藉以紫霞褥。",
      "瑶樽傾沆瀣，玉豆脯麟鹿。",
      "仙妃奏賓雲，金鼓間絲竹。",
      "酒酣歌夕暉，歎息光景促。",
      "曾孫誰復在，往事空遺躅。",
      "至今風月夜，笙簫響虛谷。",
      "地靈饒泉石，山潤秀草木。",
      "坐使七閩人，蔭此仙靈福。",
      "嗟予真散材，性愛山水酷。",
      "仙經與地志，名字久已熟。",
      "薄宦方區區，仙賞宜碌碌。",
      "神遊先夢寐，幽覿寄圖錄。",
      "寧知因謫宦，乃得厭所欲。",
      "沿泝窮幽深，應接勞耳目。",
      "開襟豁懷抱，壯觀慰幽獨。",
      "却邀白雲歸，伴此巖下宿。",
      "夜寒夢魂清，曉發輕裝速。",
      "仙遊須再來，何當謝羈束。"
    ],
    "added_time": "2026-01-03 08:54:42"
  },
  {
    "source_file": "poet.song.80000.json",
    "title": "貽梁東卿激",
    "author": "王安中",
    "paragraphs": [
      "結髪抱奇趣，被褐深自珍。",
      "空腸貯明月，坐友千載人。",
      "長饑爲驅出，宦遊古河濵。",
      "侵尋簿領書，陸海縱埃塵。",
      "深迷誰復見，無悶日湮淪。",
      "使車重皇眷，賓從實要津。",
      "平生相與昧，數面輙成親。",
      "如何冰霜别，邂逅梅柳春。",
      "我來閉空館，公歸柅輕輪。",
      "咫尺不得語，寤歎良苦辛。"
    ],
    "added_time": "2026-01-03 08:55:50"
  },
  {
    "source_file": "poet.tang.10000.json",
    "title": "秋興",
    "author": "皇甫曾",
    "paragraphs": [
      "流螢與落葉，秋晚共紛紛。",
      "返照城中盡，寒砧雨外聞。",
      "離人見衰鬢，獨鶴暮何羣。",
      "楚客在千里，相思看碧雲。"
    ],
    "added_time": "2026-01-03 08:56:01"
  },
  {
    "source_file": "poet.song.7000.json",
    "title": "老兒詩亦五十韻",
    "author": "張師錫",
    "paragraphs": [
      "鬢髮盡皤然，眉分白雪鮮。",
      "週遮延客話，傴僂抱孫憐。",
      "無病常供粥，非寒亦衣綿。",
      "假溫衾擁背，借力仗搘肩。",
      "貌比三峰客，年過四皓仙。",
      "喚方離枕上，扶始到門前。",
      "毎愛烹山茗，常嫌飣石蓮。",
      "耳聾如塞纊，眼暗似籠烟。",
      "宴坐羸憑几，乘騎困嚲鞭。",
      "頭搖如轉旋，唇動若抽牽。",
      "骨冷愁離火，牙疼怯漱泉。",
      "形骸將就木，嚢槖尚貪錢。",
      "膠睫乾眵綴，黏髭冷涕懸。",
      "披裘腰懶繫，濯手袖慵揎。",
      "擡舉衣頻喚，扶持藥屢煎。",
      "坐多茵易破，行少履難穿。",
      "喜婢裁裙布，嗔妻買粉鈿。",
      "房教深下幕，牀遣厚鋪氈。",
      "琴聽憐三樂，圖張笑七賢。",
      "看嫌經字小，敲磬喜聲圓。",
      "食罷羹流袂，杯餘酒带涎。",
      "樂來須遣罷，醫到久相延。",
      "裹帽縱横掠，梳頭取次纒。",
      "長吁思往事，多感聽哀絃。",
      "氣注腰還重，風牽口便偏。",
      "墓松先遣種，誌石預教鐫。",
      "客到惟求藥，僧來忽問禪。",
      "養茶懸竈壁，曬艾曝簷椽。",
      "怒僕空睜眼，嗔兒謾握拳。",
      "心驚嫌蹴踘，脚軟怕秋千。",
      "局縮同寒狖，摧豗似飽鳶。",
      "觀瞻多目眩，牽動即頭旋。",
      "女嫁求紅燭，男婚乞綵牋。",
      "已聞捐几杖，寧更佩韋弦。",
      "賓客身非與，兒孫事已傳。",
      "養和屏作伴，如意拂相連。",
      "久棄登山屐，惟存負郭田。",
      "呻吟朝不樂，展轉夜無眠。",
      "呼稚臨床畔，看書就枕邊。",
      "冷疑懷貯水，虚訝耳聞蟬。",
      "束帛非無分，安車信有緣。",
      "伏生甘坐末，絳老讓行先。",
      "拘急將風夜，昏沈欲雨天。",
      "雞皮塵漸漬，齯齒食頻填。",
      "毎憶居郎署，常思釣渭川。",
      "喜逢迎佛會，羞赴賞花筵。",
      "徑狹容移檻，階危索減磚。",
      "好生焚鳥網，惡殺拆漁船。",
      "既感桑榆日，常嗟蒲柳年。",
      "長思當弱冠，悔不剩狂顛。"
    ],
    "added_time": "2026-01-03 08:56:02"
  },
  {
    "source_file": "poet.song.64000.json",
    "title": "瓦器易石鼓文歌",
    "author": "張耒",
    "paragraphs": [
      "周綱既季宣王作，提劍揮呵天地廓。",
      "朝來吉日差我馬，夜視雲漢憂民瘼。",
      "桓桓方召執弓鉞，藹藹申韓賜圭爵。",
      "北驅獫狁走豺狼，南伐淮夷斬鯨鱷。",
      "明堂車馬走爭先，清廟笙鏞尸載樂。",
      "岐陽大獵紀功伐，石鼓巖巖萬夫鑿。",
      "千年兵火變朝市，後世紙筆傳冥漠。",
      "迹荒事遠貴者寡，歎惜風霜日摧剝。",
      "君誠嗜古更過我，易以瓦器尤奇卓。",
      "滿盤蒼玉列我前，制古形奇異雕琢。",
      "羲黄已亡巧僞起，采椽土木消純樸。",
      "何爲獲此上古器，經歷萬古遭搜掠。",
      "寥寥墨翟骨已朽，尚有遺風傳隠約。",
      "又疑晏子矯齊俗，陶土摶泥從儉薄。",
      "或云古者宗廟器，斥棄金玉先誠確。",
      "是時此物參鼎俎，蕢桴土鼓誠爲樂。",
      "嗚呼二物信奇絕，頼有吾徒與提握。",
      "不然烏瓦與荒碑，坐見塵埃就零落。"
    ],
    "added_time": "2026-01-03 08:56:07"
  },
  {
    "source_file": "poet.song.61000.json",
    "title": "食芡實作",
    "author": "賀鑄",
    "paragraphs": [
      "錢侯官舍旁，走水來方塘。",
      "暑雨過初伏，斜陽生晚凉。",
      "風翻芡盤卷，萬觜爭低昂。",
      "猶疑秦雞暴，擅此六國場。",
      "下榻延密客，開樽薦新嘗。",
      "金刀剝老蚌，玉沙磨夜光。",
      "殷勤煩飣餖，未咀悲生腸。",
      "引領鄘衛西，百泉乃吾鄉。",
      "水産富此物，數錢論斗量。",
      "朝餐取饜飽，無復炊黄粱。",
      "貪嗜比羊棗，況乎惟味良。",
      "十年去國仕，遇得纔微芒。",
      "季鷹思蓴羹，拂衣謝齊王。",
      "我亦散浪者，未許斯人狂。",
      "長歌定行矣，千載會相望。"
    ],
    "added_time": "2026-01-03 08:57:10"
  },
  {
    "source_file": "poet.tang.45000.json",
    "title": "寒月送玄士入天台",
    "author": "貫休",
    "paragraphs": [
      "之子逍遙塵世薄，格淡於雲語如鶴。",
      "相見唯談海上山，碧側青斜冷相沓。",
      "芒鞋竹杖寒凍時，玉霄忽去非有期。",
      "僮擔赤籠密雪裏，世人無人留得之。",
      "想入紅霞路深邃，孤峰縱嘯仙飆起。",
      "星精聚觀泣海鬼，月湧薄煙花點水。",
      "送君丁寧有深旨，好尋佛窟遊銀地。",
      "雪眉衲僧皆正氣，伊昔貞白先同此意。",
      "若得神聖之藥，即莫忘遠相寄。"
    ],
    "added_time": "2026-01-03 08:57:31"
  },
  {
    "source_file": "poet.song.85000.json",
    "title": "鄒志新追路至甬橋有買田之約三衢道中作詩寄之",
    "author": "孫覿",
    "paragraphs": [
      "首路冰雪嚴，過家梅柳動。",
      "故人一笑隔，千里勞遠夢。",
      "夫君具眼隻，閲世妙百中。",
      "嗜好和酸醎，不與俗人共。",
      "我老臥瘴氛，摧撓讒夫衆。",
      "敗履誰見收，乘槎子宜從。",
      "歸袖風中翻，翩若孤雲縱。",
      "殷勤三日别，折柳天下送。",
      "那知漢網疏，欲問周鼎重。",
      "江臯兩牛鳴，塞壘萬絃控。",
      "終當受一廛，竟欲鄰二仲。",
      "請師樊遲圃，共抱漢陰甕。"
    ],
    "added_time": "2026-01-03 08:57:52"
  },
  {
    "source_file": "poet.song.6000.json",
    "title": "致齋太一宮",
    "author": "楊億",
    "paragraphs": [
      "漢帝祈年館，威神法太微。",
      "赤章修秘祝，盤石拂仙衣。",
      "雉雊靈光發，鸞歌彩霧霏。",
      "霓旌飄夕吹，瑤草泛春暉。",
      "瓊屑晨杯滿，芝苖晝茹肥。",
      "象樽猶一獻，鳬舄自雙飛。",
      "天迥飇輪度，宵殘素瑟希。",
      "回看葱鬱處，佳氣接彤闈。"
    ],
    "added_time": "2026-01-03 08:57:58"
  },
  {
    "source_file": "poet.tang.50000.json",
    "title": "歸閒詩二十韵",
    "author": "丁儒",
    "paragraphs": [
      "漳北遥開郡，泉南久罷屯。",
      "歸尋初旅寓，喜作舊鄉鄰。",
      "好鳥鳴簷竹，村黎愛幕臣。",
      "土音今聽慣，民俗始知淳。",
      "烽火無傳警，江山已淨塵。",
      "天開一歲暖，花發四時春。",
      "雜卉三冬綠，嘉禾兩度新。",
      "俚歌聲靡曼，秫酒味溫醇。",
      "錦苑來丹荔，清波出素鱗。",
      "芭蕉金剖潤，龍眼玉生津。",
      "蜜取花間[露]（液），柑藏樹上珍。",
      "醉宜藷蔗瀝，睡穩木棉[茵]（溫）。",
      "茉莉香籬落，榕陰浹里闉。",
      "雪霜偏避地，風景獨推閩。",
      "辭國來諸屬，於兹締六親。",
      "追隨情語好，問餽[歲]（幾）時頻。",
      "相訪朝和夕，渾忘越與秦。",
      "功成在炎域，事定有閒身。",
      "詞賦聊酬和，才名任隱淪。",
      "呼童多種植，長是此方人。"
    ],
    "added_time": "2026-01-03 08:58:13"
  },
  {
    "source_file": "poet.tang.50000.json",
    "title": "冬日到泉郡次九龍江與諸公唱和[十三韻]",
    "author": "丁儒",
    "paragraphs": [
      "迢遞千重險，崎嶇一路通。",
      "山深迷白日，林冬豁蒼穹。",
      "正值嚴冬際，渾如春晝中。",
      "泉醴開名郡，江清穩臥龍。",
      "天涯寒不至，地角氣偏融。",
      "橘列丹青樹，槿抽錦繡叢。",
      "秋餘甘菊艷，歲迫麗春紅。",
      "麥隴披藍遠，榕庄拔翠雄。",
      "減衣遊別塢，赤脚走邨童。",
      "日出喧鳥鵲，沙晴落雁鴻。",
      "池澌含晚照，嶺黛徹寒空。",
      "風景無終始，乾坤有異同。",
      "但思鄉國迥，薄暮起心[忡]（冲）。",
      "（以上二詩見《漳州府志》引《白石丁氏譜》。",
      "二詩據清刻《白石丁氏譜》校改。",
      "）。"
    ],
    "added_time": "2026-01-03 08:58:13"
  },
  {
    "source_file": "poet.tang.50000.json",
    "title": "一",
    "author": "王梵志",
    "paragraphs": [
      "兄弟須和順，叔姪莫輕欺。",
      "財物同[箱櫃]，（二字據諸本補。",
      "）[房]中莫畜私。",
      "（「房」字，據伯三五五八、伯三六五六卷補。",
      "「畜」，伯二八四二卷作「蓄」。",
      "）。"
    ],
    "added_time": "2026-01-03 08:58:13"
  },
  {
    "source_file": "poet.tang.50000.json",
    "title": "二",
    "author": "王梵志",
    "paragraphs": [
      "夜眠須在後，起則每須先。",
      "家中懃檢校，衣食莫令偏。"
    ],
    "added_time": "2026-01-03 08:58:13"
  },
  {
    "source_file": "poet.tang.3000.json",
    "title": "奉和幸神皐亭應制",
    "author": "宋之問",
    "paragraphs": [
      "清蹕喧黃道，乘輿降紫宸。",
      "霜戈凝曉日，雲管發陽春。",
      "臺古全疑漢，林餘半識秦。",
      "宴酣詩布澤，節改令行仁。",
      "昔恃山河險，今依道德淳。",
      "多慙獻嘉頌，空累屬車塵。"
    ],
    "added_time": "2026-01-03 08:58:37"
  },
  {
    "source_file": "poet.tang.11000.json",
    "title": "將赴成都草堂途中有作先寄嚴鄭公五首 三",
    "author": "杜甫",
    "paragraphs": [
      "竹寒沙碧浣花溪，菱刺藤梢咫尺迷。",
      "過客徑須愁出入，居人不自解東西。",
      "書籤藥裏封蛛網，野店山橋送馬蹄。",
      "豈藉荒庭春草色，先判一飲醉如泥。"
    ],
    "added_time": "2026-01-03 08:59:54"
  },
  {
    "source_file": "poet.song.64000.json",
    "title": "齊安行",
    "author": "張耒",
    "paragraphs": [
      "黄州楚國分三戶，葛蔓爲城當樓櫓。",
      "江邊市井數十家，城中平田無一步。",
      "土岡瘦竹青復黄，引水種稻官街旁。",
      "客檣朝集暮四散，夷言啁哳來湖湘。",
      "使君麗譙塗堊赭，門狹不能行兩馬。",
      "滿城蛙噪亂更聲，谷風穀穀黄鴉鳴。",
      "最愁三伏熱如甑，北客十人八九病。",
      "百年生死向中州，千金莫作齊安遊。"
    ],
    "added_time": "2026-01-03 09:00:08"
  },
  {
    "source_file": "poet.song.89000.json",
    "title": "沙陽",
    "author": "李綱",
    "paragraphs": [
      "沙陽雖僻左，風土冠閩城。",
      "誰知亂山裏，有此膏壤平。",
      "邑屋號華麗，谿山倍澄明。",
      "七峰轉月色，十里無灘聲。",
      "民俗素康阜，士夫多俊英。",
      "食饒魚稻美，蔭有松竹清。",
      "筦庫職易辦，塵勞念尤輕。",
      "蕭然飄泊迹，忘此羈旅情。",
      "忽忽歳改律，欣欣木向榮。",
      "何當脫拘縳，春畝得躬耕。"
    ],
    "added_time": "2026-01-03 09:00:12"
  },
  {
    "source_file": "poet.song.74000.json",
    "title": "既和時敏止茶詩矣而允迪所餉猶未及請再次韵求之",
    "author": "趙鼎臣",
    "paragraphs": [
      "鉤繩異曲直，鑿枘殊圓方。",
      "蛤死不脫殻，錐穎要出囊。",
      "風蛇互矜憐，蚌鷸相探嘗。",
      "紛然天壤間，巨細靡不藏。",
      "孰能使之齊，賢哉我未皇。",
      "付之將毋同，蠻貊猶故鄉。",
      "方生天馬駒，頭作千里昂。",
      "平生剛褊心，立朝慕周昌。",
      "置之岯山下，所用乃針芒。",
      "苦憎茶擾人，能妨春夢長。",
      "季也謂不然，辨理殊堅强。",
      "我欲兩可之，笙磬同一堂。",
      "楚人固失矣，齊論亦豈當。",
      "請歸亡是翁，文字搜枯腸。"
    ],
    "added_time": "2026-01-03 09:00:24"
  },
  {
    "source_file": "poet.tang.45000.json",
    "title": "杜侯行",
    "author": "貫休",
    "paragraphs": [
      "天目連天搏秀氣，崢嶸作起新城地。",
      "德門鍾秀光盛時，三虎八龍皆世瑞。",
      "頃者天厖亂下鯨翻海，烽火崩騰照行在。",
      "江表唯傳君子營，劍衝牛斗疏真宰。",
      "金昆玉季輕三鼓，煮海懸魚臣節苦。",
      "鴈影參差入瑞煙，荆花燦爛開仙圃。",
      "我聞大中咸通真令主，相惟大杜兼小杜。",
      "但能致君活國濟生人，亦何必須踏金梯，折桂樹。",
      "宣宗懿宗調舜琴，大杜小杜爲殷霖。",
      "出將入相兮功德深，生人受賜兮直至今。",
      "杜侯兄弟繼之後，璞玉渾金美騰口。",
      "常言一呼百萬何足云，終取封侯之印大如斗。",
      "功聞吾皇似堯禹，搜索賢良皆面覩。",
      "杜侯杜侯，君儻修令德，克有終，即必還爲大杜兼小杜。",
      "人之戴兮天筆註，國之福兮天固祚。",
      "四海無波八表臣，如今而後君看取。"
    ],
    "added_time": "2026-01-03 09:00:46"
  },
  {
    "source_file": "poet.song.53000.json",
    "title": "城東作",
    "author": "孔平仲",
    "paragraphs": [
      "九江非吾土，久寓忘羈棲。",
      "丘墳之所宅，舍此亦安歸。",
      "錢官最閒暇，因得治其私。",
      "松楸鬰在望，時復至郊圻。",
      "駕言上東原，藹藹晨露晞。",
      "草木新過雨，秀色可療饑。",
      "念此道旁民，散居在山蹊。",
      "新秋百物熟，入城各有携。",
      "芋迸紫卵壯，薑抽紅笋肥。",
      "欓香憶烹鯉，稻白想流匙。",
      "養生無不有，美味仍及時。",
      "此土遂可老，行當結茅茨。",
      "雲水有深約，塵埃無盡期。",
      "人生適意耳，富貴亦何爲。"
    ],
    "added_time": "2026-01-03 09:01:15"
  },
  {
    "source_file": "poet.song.90000.json",
    "title": "九日諸季散處長樂外邑悵然有懷二首  其二",
    "author": "李綱",
    "paragraphs": [
      "終朝兀坐但焚香，身世翛然已兩忘。",
      "收拾江山歸古錦，招邀風月入虚堂。",
      "鶺鴒散去波翻海，鴻鴈歸來天雨霜。",
      "命駕莫辭佳節後，菊花開日即重陽。"
    ],
    "added_time": "2026-01-03 09:02:15"
  },
  {
    "source_file": "poet.song.90000.json",
    "title": "送周元仲訪親桐廬",
    "author": "李綱",
    "paragraphs": [
      "西風嫋嫋水增波，送遠其如旅况何。",
      "身寓甌閩饒寇盗，心馳關塞阻兵戈。",
      "羨君有志尋華蕚，顧我無因到浙河。",
      "若見交遊問消息，爲言衰病鬢絲多。"
    ],
    "added_time": "2026-01-03 09:02:15"
  },
  {
    "source_file": "poet.song.61000.json",
    "title": "讀李益詩",
    "author": "賀鑄",
    "paragraphs": [
      "君虞興聖孫，詩律早專美。",
      "樂府度新聲，宮酺奉天子。",
      "鮮風獵蘭苕，華月濯桃李。",
      "獨有連眉郎，才稱劣相比。",
      "頗聞竹窗句，流落綺紈耳。",
      "吏曹久失調，幕府感恩起。",
      "從軍五十篇，王粲慙率爾。",
      "胡沙動霜草，開卷得千里。",
      "騫翔大蓬拜，轉顧觸排毀。",
      "晚升八座崇，謝事知所止。",
      "高文茂支庶，埋滅長已矣。",
      "斯人今不亡，正頼數番紙。",
      "咄嗟齒踰壯，日就無聞恥。",
      "勉哉課謠吟，請自田居始。"
    ],
    "added_time": "2026-01-03 09:02:44"
  },
  {
    "source_file": "poet.song.74000.json",
    "title": "中秋夜楊時可與狄端叔載酒見過月下聯句",
    "author": "趙鼎臣",
    "paragraphs": [
      "月固不可得，客亦未易逢。",
      "相看且一笑，劇飲須千鍾。",
      "石交事綺語，辯口如劍鋒。",
      "血指遇巧匠，青蒿倚長松。",
      "平生所欣慕，今夕獲從容。",
      "我出元白後，敢躡李杜蹤。",
      "競誇詞激烈，已覺醉蒙茸。",
      "虛文矜畫虎，利口極雕龍。",
      "誰能望塵拜，初不希侯封。",
      "雲披蟾影白，露浥桂香濃。",
      "河漢淡無色，烏鵲迷所從。",
      "要爲青女約，從使蜚廉攻。",
      "渡河天女懶，搗藥玉兔慵。",
      "秋凝霜悒悒，晴解雲重重。",
      "論功有詞客，誤曉驚惰農。",
      "興從庾亮發，景爲仲宣供。",
      "夜氣凄以冷，斗杓橫復縱。",
      "文章余所短，翰墨子之丰。",
      "酒渴思朝汲，腸饑聞夜舂。",
      "寧盡杯中蟻，勿聽床下蛩。",
      "思澀慚追驥，篇成類采葑。",
      "我眠君且去，莫待鼓鼕鼕。"
    ],
    "added_time": "2026-01-03 09:03:36"
  },
  {
    "source_file": "poet.song.52000.json",
    "title": "虛寂堂",
    "author": "釋道潜",
    "paragraphs": [
      "吾聞卓道士，操節如冰霜。",
      "學窺老莊本，淵然閟光芒。",
      "當時世莫識，落魄依四方。",
      "嘗爲京洛游，不踐聲利場。",
      "衣裾卷塵土，獨鶴翻南翔。",
      "千里不駐足，飄飄指潯陽。",
      "潯陽多名山，飛仙共徜徉。",
      "晚歲隠城郭，古宮極凄凉。",
      "千金售鄰壤，增築成虛堂。",
      "流塵斷四壁，虛白浮中央。",
      "惜哉今已往，吊影空歎傷。",
      "頼有賢弟子，黄冠挺昂藏。",
      "區區慕高格，綽欲傳芬芳。",
      "逐客蘇太史，堂堂國之良。",
      "言爲天下重，墨妙逾珪璋。",
      "爲君易華榜，庭戶增輝光。",
      "風流滿江左，知子非尋常。"
    ],
    "added_time": "2026-01-03 09:03:46"
  },
  {
    "source_file": "poet.song.53000.json",
    "title": "朱君以建昌霜橘見寄報以蛤蜊",
    "author": "孔平仲",
    "paragraphs": [
      "贈我以海昏清霜之橘，報君以淮南紫脣之蛤。",
      "橘膚軟美中更甜，蛤體堅頑口長合。",
      "開花結子幸採摘，沒水藏泥豈蘄得。",
      "二物同時有不同，賦形與性由天公。",
      "請君下筯聊一飽，莫索珠璣向此中。"
    ],
    "added_time": "2026-01-03 09:04:15"
  },
  {
    "source_file": "poet.tang.26000.json",
    "title": "風箏",
    "author": "鮑溶",
    "paragraphs": [
      "何響與天通，瑤箏挂望中。",
      "彩弦非觸指，錦瑟忽聞風。",
      "鴈柱虛連勢，鸞歌且墜空。",
      "夜和霜擊磬，晴引鳳歸桐。",
      "幽咽誰生怨，清泠自匪躬。",
      "秦姬收寶匣，搔首不成功。"
    ],
    "added_time": "2026-01-03 09:04:23"
  },
  {
    "source_file": "poet.song.64000.json",
    "title": "旱謠",
    "author": "張耒",
    "paragraphs": [
      "七月不雨井水渾，孤城烈日風揚塵。",
      "楚天萬里無纖雲，旱氣塞空日晝昏。",
      "土龍蜥蜴竟無神，田中水車聲相聞。",
      "努力踏車莫厭勤，但憂水勢傷禾根。",
      "道傍執送者何人，稻塍爭水殺厥鄰。",
      "五湖七澤水不貧，正頼老龍一屈伸。"
    ],
    "added_time": "2026-01-03 09:04:38"
  },
  {
    "source_file": "poet.song.71000.json",
    "title": "春日五首  其二",
    "author": "周行己",
    "paragraphs": [
      "小窗午枕夢初醒，特特來尋春徑行。",
      "晴日暖風無俗客，岸巾柳底聽新鶑。"
    ],
    "added_time": "2026-01-03 09:05:09"
  },
  {
    "source_file": "poet.song.71000.json",
    "title": "春日五首  其三",
    "author": "周行己",
    "paragraphs": [
      "蛺蝶尋花經竹過，蜘蛛結網趁絲行。",
      "簷前翻翼頻來燕，葉底窺人欲去鶑。"
    ],
    "added_time": "2026-01-03 09:05:09"
  },
  {
    "source_file": "poet.song.47000.json",
    "title": "熙寧壬子八月於洛陽妙覺寺考試舉人及還道出嵩少之間至許昌共得大小詩二十六首 許州留別頓主簿",
    "author": "蘇轍",
    "paragraphs": [
      "洛寺相從不出門，繞城空復記名園。",
      "程文堆案晨興早，竹簟連床夜雨喧。",
      "歸路逢僧暫容與，登山無力强扳援。",
      "遥知別後都如夢，頼有君詩一一存。"
    ],
    "added_time": "2026-01-03 09:05:30"
  },
  {
    "source_file": "poet.song.80000.json",
    "title": "送晁以道",
    "author": "王安中",
    "paragraphs": [
      "人才限南北，河嶽日邊徼。",
      "異時頗自振，以遠得輕笑。",
      "顧我尚友心，與渠不同調。",
      "吾州向雖陋，屬令文元肖。",
      "仙鳬謝雲羅，雪浪湧海嶠。",
      "問山如登天，翰墨相焜燿。",
      "高標快目擊，勝語醒耳剽。",
      "永懷種秫潛，不翅憩棠召。",
      "八年杖屨隔，坐睡夢嵩少。",
      "何人佀嚴陵，寒灘理幽釣。",
      "無因接孫登，半嶺聽清嘯。",
      "漸恐落流俗，中夜回光照。",
      "倒海覓三珠，更復得二妙。",
      "風埃鄴王城，晚從折簡召。",
      "倉曹賓客次，玉立見孤峭。",
      "神鋒森挺脱，俛嘿願還鞘。",
      "至今牛斗間，寶氣干兩曜。",
      "伯宜承華勛，仲合典書詔。",
      "翩翩誰輩行，官職忽哄叫。",
      "美鬚草未鬬，好面喪可弔。",
      "斯人但寂寞，瑚璉不薦廟。",
      "我嘗當饋嘆，吞憤類牛噍。",
      "淵龍豈易擾，遽敢議處劭。",
      "念昔忝聞道，鋭甚冠始醮。",
      "百憂荒寸田，孰與耕新燒。",
      "區區冀有獲，韅鞅鞭復掉。",
      "端來求代公，兀守信麥漂。",
      "便將塗六鑿，風籟息號竅。",
      "政自畏攀援，拄頰遭詬譙。",
      "一官涕唾了，得失已懸料。",
      "嚢中餐玉法，朝饑儻能療。",
      "縱無錢買山，解有杖荷蓧。",
      "從公問箕潁，策足事游眺。",
      "共待四明歸，重丐一言要。"
    ],
    "added_time": "2026-01-03 09:05:57"
  },
  {
    "source_file": "poet.tang.50000.json",
    "title": "二十",
    "author": "王梵志",
    "paragraphs": [
      "親家會賓客，在席有尊卑。",
      "諸人未下筯，不得在前椅。",
      "（一本作㨳）。",
      "。"
    ],
    "added_time": "2026-01-03 09:05:58"
  },
  {
    "source_file": "poet.song.61000.json",
    "title": "夜行鄒縣道中遇雨作",
    "author": "賀鑄",
    "paragraphs": [
      "昨日秋遂分，村村歛禾黍。",
      "半夜宿田人，相嘑深陂雨。",
      "駸駸馬上客，厭浥投何所。",
      "暮發鄒子城，朝期飯東魯。",
      "據鞍思假寐，顛墜慚不武。",
      "俯畏道旁石，頹然如伏虎。",
      "遠驚蕎麥華，白水漫洲渚。",
      "安能叱吾馭，親闈寄西楚。",
      "念昔卧蘇門，夙興猶及午。",
      "豈謂從一官，羈離遽如許。",
      "歸歟惜遲暮，幽愫將誰語。",
      "頼爾草根蟲，助我長吟苦。"
    ],
    "added_time": "2026-01-03 09:06:05"
  },
  {
    "source_file": "poet.song.90000.json",
    "title": "以舊賜戰袍等贈韓少師二首  其一",
    "author": "李綱",
    "paragraphs": [
      "胡騎當年犯帝閽，腐儒謬使護諸軍。",
      "尚方寶劍頻膺賜，御府戎衣幸見分。",
      "丈八蛇矛金纒笴，團欒獸盾繪成文。",
      "山林衰病渾無用，持贈君侯立大勳。"
    ],
    "added_time": "2026-01-03 09:06:13"
  },
  {
    "source_file": "poet.tang.19000.json",
    "title": "謝柳子厚寄疊石硯",
    "author": "劉禹錫",
    "paragraphs": [
      "常時同硯席，寄硯感離羣。",
      "清越敲寒玉，參差疊碧雲。",
      "烟嵐馀斐亹，水墨兩氛氳。",
      "好與陶貞白，松窻寫紫文。"
    ],
    "added_time": "2026-01-03 09:06:27"
  },
  {
    "source_file": "poet.song.56000.json",
    "title": "辛酉憩刀坑口",
    "author": "黄庭堅",
    "paragraphs": [
      "羣山黛新染，蒙氣寒鬰鬰。",
      "掃除迎將家，下簟脫巾襪。",
      "南北舍小棠，況可清煩暍。",
      "鳥聲廢書眠，聊以休吏卒。",
      "竹雞苦喚人，覺坐觀法窟。",
      "無外同一家，惟己非萬物。",
      "清波兩鴛鴦，善游且能沒。",
      "驚人相追飛，甚念失其匹。",
      "舂鉏貌閒暇，羨魚情至骨。",
      "廣道策堅良，熙熙集于菀。",
      "爛額始論功，儻能謀曲突。"
    ],
    "added_time": "2026-01-03 09:07:30"
  },
  {
    "source_file": "poet.song.6000.json",
    "title": "洛意",
    "author": "楊億",
    "paragraphs": [
      "蘅臯駐馬獨依依，寄恨微波带減圍。",
      "淚迹不成雙玉筯，身輕誰賦六銖衣。",
      "穿針靜夜星榆出，擺手清晨雪絮飛。",
      "目斷風簾舊巢燕，新看先傍杏梁歸。"
    ],
    "added_time": "2026-01-03 09:07:59"
  },
  {
    "source_file": "poet.tang.37000.json",
    "title": "蜀中三首 三",
    "author": "鄭谷",
    "paragraphs": [
      "渚遠江清碧簟紋，小桃花繞薛濤墳。",
      "朱橋直指金門路，粉堞高連玉壘雲。",
      "窗下[斵]琴翹鳳足，波中濯錦散鷗羣。",
      "子規夜夜啼巴樹，不並吳鄉楚國聞。"
    ],
    "added_time": "2026-01-03 09:08:44"
  },
  {
    "source_file": "poet.tang.10000.json",
    "title": "苦雨寄房四昆季",
    "author": "高適",
    "paragraphs": [
      "獨坐見多雨，況茲兼索居。",
      "茫茫十月交，窮陰千里餘。",
      "彌望無端倪，北風擊林箊。",
      "白日渺難覩，黃雲爭卷舒。",
      "安得造化功，曠然一掃除。",
      "滴瀝簷宇愁，寥寥談笑疎。",
      "泥塗擁城郭，水潦盤丘墟。",
      "惆悵憫田農，裴回傷里閭。",
      "曾是力井稅，曷爲無斗儲。",
      "萬事切中懷，十年思上書。",
      "君門嗟緬邈，身計念居諸。",
      "沈吟顧草茅，鬱怏任盈虛。",
      "黃鵠不可羨，雞鳴時起予。",
      "故人平臺側，高館臨通衢。",
      "兄弟方荀陳，才華冠應徐。",
      "彈棊自多暇，飲酒更何如。",
      "知人想林宗，直道慙史魚。",
      "攜手風流在，開襟鄙吝祛。",
      "寧能訪窮巷，相與對園蔬。"
    ],
    "added_time": "2026-01-03 09:08:50"
  },
  {
    "source_file": "poet.song.64000.json",
    "title": "愬魃",
    "author": "張耒",
    "paragraphs": [
      "帝治下土兮遠於民，撫御萬方兮周無垠。",
      "物類億千兮莽蓁蓁，出入日月兮運星辰。",
      "廣必有容兮潜姦昏，不上愬兮帝曷聞。",
      "歲庚申兮斗建巳，旬逾十兮雨不施。",
      "秀者燋兮實者悴，麥莽莽兮不出塊。",
      "舊穀既沒兮待新以食，奪其所望兮民憂以惑。",
      "捨耒而兵兮奪攘剽賊，急不知慮兮求生頃刻。",
      "民幸帝兮詔雲師，氣朝升兮斂陽暉。",
      "孰鼓風兮震川岳，上者揚兮旁者剝。",
      "雲雖仁兮不得施，野童童兮草木摧。",
      "熟揚塵兮蔽朝日，紛霏霏兮冒萬物。",
      "昏迷蒙兮浩恍惚，瞭者瞀兮失南北。",
      "瘞根莖兮腐葩實，世慘錯兮澤蓬㶿。",
      "霍霍然兮侵萬室，飄雨塵兮以旦以夕。",
      "民曰誰爲兮尸是有物，其名曰魃兮旱是司。",
      "惡潤忌澤兮盜陽威，淫視槁木兮疾華滋，憎飽妬飫兮幸民饑。",
      "亢不伏兮風以助之，慘懷柔茂兮塵埃是吹。",
      "來炎火兮爛煒煌，馭回祿兮驂畢方。",
      "朱旂旐兮絳帷裳，坦無畏兮樂洋洋。",
      "朋疫癘兮友疾殃，徒甚劇兮黨甚强。",
      "慢帝威兮分害戕，竊祠禱兮傲驅攘。",
      "民頼帝仁兮以衣以食，上帝孔昭兮愬無禍責。",
      "幸帝震怒兮降魃罪疾，無俾在世兮幽沉深溺。",
      "雷伐鼓兮電揚旂，雨卷壑兮雲張帷。",
      "泛游澤兮湛甘滋，充槁瘠兮奮枯萎。",
      "禾黍茂兮蔬果肥，歲既登兮民飽嬉。",
      "康帝民兮恩甚思，幽斯魃兮宥無期。"
    ],
    "added_time": "2026-01-03 09:08:52"
  },
  {
    "source_file": "poet.song.71000.json",
    "title": "春閨怨三首  其一",
    "author": "周行己",
    "paragraphs": [
      "春盡遼陽無信來，花奩鸞鏡滿塵埃。",
      "黄鶑恰恰驚人夢，欲到郎邊却麽回。"
    ],
    "added_time": "2026-01-03 09:09:14"
  },
  {
    "source_file": "poet.song.53000.json",
    "title": "晨出郡南",
    "author": "孔平仲",
    "paragraphs": [
      "日未出，山更青。",
      "湖既闊，風自生。",
      "垂楊弄疏影，啼鳥曳殘聲。",
      "江城曉色懷抱爽，况在白龍堤上行。"
    ],
    "added_time": "2026-01-03 09:09:17"
  },
  {
    "source_file": "poet.tang.36000.json",
    "title": "送郭太祝歸江東",
    "author": "方干",
    "paragraphs": [
      "鄉人去欲盡，北雁又南飛。",
      "京洛風塵久，江淮音信稀。",
      "舊山知獨往，一醉莫相違。",
      "未得解羇旅，無勞問是非。"
    ],
    "added_time": "2026-01-03 09:10:07"
  },
  {
    "source_file": "poet.tang.22000.json",
    "title": "王夫子",
    "author": "白居易",
    "paragraphs": [
      "王夫子，送君爲一尉，東南三千五百里。",
      "道途雖遠位雖卑，月俸猶堪活妻子。",
      "男兒口讀古人書，束帶斂手來從事。",
      "近將徇祿給一家，遠則行道佐時理。",
      "行道佐時須待命，委身下位無爲恥。",
      "命苟未來且求食，官無卑高及遠邇。",
      "男兒上既未能濟天下，下又不至飢寒死。",
      "吾觀九品至一品，其間氣味都相似。",
      "紫綬朱紱青布衫，顏色不同而已矣。",
      "王夫子，別有一事欲勸君，遇酒逢春且歡喜。"
    ],
    "added_time": "2026-01-03 09:10:24"
  },
  {
    "source_file": "poet.tang.22000.json",
    "title": "江南遇天寶樂叟",
    "author": "白居易",
    "paragraphs": [
      "白頭病叟泣且言，祿山未亂入棃園。",
      "能彈琵琶和法曲，多在華清隨至尊。",
      "是時天下太平久，年年十月坐朝元。",
      "千官起居環珮合，萬國會同車馬奔。",
      "金鈿照耀石甕寺，蘭麝熏煮溫湯源。",
      "貴妃宛轉侍君側，體弱不勝珠翠繁。",
      "冬雪飄颻錦袍暖，春風蕩漾霓裳飜。",
      "歡娛未足燕寇至，弓勁馬肥胡語喧。",
      "豳土人遷避夷狄，鼎湖龍去哭軒轅。",
      "從此漂淪落南土，萬人死盡一身存。",
      "秋風江上浪無限，暮雨舟中酒一尊。",
      "涸魚久失風波勢，枯草曾霑雨露恩。",
      "我自秦來君莫問，驪山渭水如荒村。",
      "新豐樹老籠明月，長生殿闇鎖春雲。",
      "紅葉紛紛蓋欹瓦，綠苔重重封壞垣。",
      "唯有中官作宮使，每年寒食一開門。"
    ],
    "added_time": "2026-01-03 09:10:24"
  },
  {
    "source_file": "poet.tang.22000.json",
    "title": "送張山人歸嵩陽",
    "author": "白居易",
    "paragraphs": [
      "黃昏慘慘天微雪，修行坊西鼓聲絕。",
      "張生馬瘦衣且單，夜扣柴門與我別。",
      "媿君冒寒來別我，爲君酤酒張燈火。",
      "酒酣火煖與君言，何事入關又出關。",
      "荅云前年偶下山，四十餘月客長安。",
      "長安古來名利地，空手無金行路難。",
      "朝遊九城陌，肥馬輕車欺殺客。",
      "暮宿五侯門，殘茶冷酒愁殺人。",
      "春明門，門前便是嵩山路。",
      "幸有雲泉容此身，明日辭君且歸去。"
    ],
    "added_time": "2026-01-03 09:10:24"
  },
  {
    "source_file": "poet.tang.22000.json",
    "title": "醉後走筆酬劉五主簿長句之贈兼簡張大賈二十四先輩昆季",
    "author": "白居易",
    "paragraphs": [
      "劉兄文高行孤立，十五年前名翕習。",
      "是時相遇在符離，我年二十君三十。",
      "得意忘年心迹親，寓居同縣日知聞。",
      "衡門寂莫朝尋我，古寺蕭條暮訪君。",
      "朝來暮去多攜手，窮巷貧居何所有。",
      "秋燈夜寫聯句詩，春雪朝傾煖寒酒。",
      "陴湖綠愛白鷗飛，濉水清憐紅鯉肥。",
      "偶語閑攀芳樹立，相扶醉蹋落花歸。",
      "張賈弟兄同里巷，乘閑數數來相訪。",
      "雨天連宿草堂中，月夜徐行石橋上。",
      "我年漸長忽自驚，鏡中冉冉髭鬚生。",
      "心畏後時同勵志，身牽前事各求名。",
      "問我栖栖何所適，鄉人薦爲鹿鳴客。",
      "二千里別謝交遊，三十韻詩慰行役。",
      "出門可憐唯一身，敝裘瘦馬入咸秦。",
      "鼕鼕街鼓紅塵闇，晚到長安無主人。",
      "二賈二張與余弟，軀車邐迤來相繼。",
      "操詞握賦爲干戈，鋒銳森然勝氣多。",
      "齊入文場同苦戰，五人十載九登科。",
      "二張得雋名居甲，美退爭雄重告捷。",
      "棠棣輝榮竝桂枝，芝蘭芳馥和荆葉。",
      "唯有沅犀屈未伸，握中自謂駭雞珍。",
      "三年不鳴鳴必大，豈獨駭雞當駭人。",
      "元和運啓千年聖，同遇明時余最幸。",
      "始辭祕閣吏王畿，遽列諫垣升禁闈。",
      "蹇步何堪鳴珮玉，衰容不稱著朝衣。",
      "閶闔晨開朝百辟，冕旒不動香煙碧。",
      "步登龍尾上虛空，立去天顏無咫尺。",
      "宮花似雪從乘輿，禁月如霜坐直廬。",
      "身賤每驚隨內宴，才微常媿草天書。",
      "晚松寒竹新昌第，職居密近門多閉。",
      "日暮銀臺下直回，故人到門門暫開。",
      "回頭下馬一相顧，塵土滿衣何處來？",
      "斂手炎涼敘未畢，先說舊山今悔出。",
      "岐陽旅宦少歡娛，江左羇遊費時日。",
      "贈我一篇行路吟，吟之句句披沙金。",
      "歲月徒催白髮貌，泥塗不屈青雲心。",
      "誰會茫茫天地意，短才獲用長才棄。",
      "我隨鵷鷺入煙雲，謬上丹墀爲近臣。",
      "君同鸞鳳棲荆棘，猶著青袍作選人。",
      "惆悵知賢不能薦，徒爲出入蓬萊殿。",
      "月慙諫紙二百張，歲媿俸錢三十萬。",
      "大底浮榮何足道，幾度相逢即身老。",
      "且傾斗酒慰羇愁，重話符離問舊遊。",
      "北巷鄰居幾家去，東林舊院何人住。",
      "武里村花落復開，流溝山色應如故。",
      "感此酬君千字詩，醉中分手又何之。",
      "須知通塞尋常事，莫歎浮沈先後時。",
      "慷慨臨歧重相勉，殷勤別後加餐飯。",
      "君不見買臣衣錦還故鄉，五十身榮未爲晚。"
    ],
    "added_time": "2026-01-03 09:10:24"
  },
  {
    "source_file": "poet.tang.22000.json",
    "title": "和錢員外荅盧員外早春獨遊曲江見寄長句",
    "author": "白居易",
    "paragraphs": [
      "春來有色闇融融，先到詩情酒思中。",
      "柳岸霏微裛塵雨，杏園澹蕩開花風。",
      "聞君獨遊心鬱鬱，薄晚新晴騎馬出。",
      "醉思詩侶有同年，春歎翰林無暇日。",
      "雲夫首倡寒玉音，蔚章繼和春搜吟。",
      "此時我亦閉門坐，一日風光三處心。"
    ],
    "added_time": "2026-01-03 09:10:24"
  },
  {
    "source_file": "poet.song.88000.json",
    "title": "移植官梅已着數花得四絕句  其四",
    "author": "周紫芝",
    "paragraphs": [
      "慣作梅花樹底眠，老來何事作彈冠。",
      "詩翁句裏無官様，只合孤山月下看。"
    ],
    "added_time": "2026-01-03 09:10:40"
  },
  {
    "source_file": "poet.song.91000.json",
    "title": "春耕",
    "author": "張綱",
    "paragraphs": [
      "亂後荒田杞棘生，歸來還喜見春耕。",
      "隨犁細雨濛濛濕，轉壠新泉聒聒鳴。",
      "好勸賣刀添健犢，盡令長畝種香秔。",
      "腐儒一飽真餘事，莫遣閭閻有歎聲。"
    ],
    "added_time": "2026-01-03 09:10:51"
  },
  {
    "source_file": "poet.tang.26000.json",
    "title": "吳中夜別",
    "author": "鮑溶",
    "paragraphs": [
      "楚客秋思著黃葉，吳姬夜歌停碧雲。",
      "聲盡燈前各流淚，水天涼冷鴈離羣。"
    ],
    "added_time": "2026-01-03 09:11:28"
  },
  {
    "source_file": "poet.tang.10000.json",
    "title": "酬裴秀才",
    "author": "高適",
    "paragraphs": [
      "男兒貴得意，何必相知早。",
      "飄蕩與物永，躊跎覺年老。",
      "長卿無產業，季子慙妻嫂。",
      "此事難重陳，未於衆人道。"
    ],
    "added_time": "2026-01-03 09:11:44"
  },
  {
    "source_file": "poet.song.65000.json",
    "title": "和西齋",
    "author": "張耒",
    "paragraphs": [
      "山色供開鏡，溪光照掩扉。",
      "暗蟲先夜響，萎葉近秋飛。",
      "灌壠晴蔬出，開籠暮鶴歸。",
      "鳴琴坐朗月，輕露點秋衣。"
    ],
    "added_time": "2026-01-03 09:11:52"
  },
  {
    "source_file": "poet.tang.55000.json",
    "title": "偈 一",
    "author": "延壽",
    "paragraphs": [
      "孤猿叫落中巖月，野客吟殘半夜燈。",
      "此境此時誰得意？白雲深處坐禪僧。",
      "（《五燈會元》卷十。",
      "）（按：張靖龍云：見清嚴行恂《康熙雪竇寺志》卷三「中峯庵」條，題作《夜坐詩》。",
      "）。"
    ],
    "added_time": "2026-01-03 09:11:52"
  },
  {
    "source_file": "poet.tang.55000.json",
    "title": "偈 二",
    "author": "延壽",
    "paragraphs": [
      "欲識永明旨，門前一湖水。",
      "日照光明生，風來波浪起。",
      "（見《景德傳燈錄》卷二十六、《五燈會元》卷十。",
      "）。"
    ],
    "added_time": "2026-01-03 09:11:52"
  },
  {
    "source_file": "poet.tang.55000.json",
    "title": "定慧相資歌",
    "author": "延壽",
    "paragraphs": [
      "祖教宗中有二門，十度萬行稱爲尊。",
      "初名止觀助新學，後成定慧菩提根。",
      "唯一法，似雙分，法性寂然體真止，寂而常照妙根存。",
      "定爲父，慧爲母，能孕千聖之門戶。",
      "增長根力養聖胎，念念出生成佛祖。",
      "定爲將，慧爲相，能弼心王成無上。",
      "永作羣生證道門，即是古佛菩提樣。",
      "定如月，光爍外道邪星滅。",
      "能挑智炬轉分明，滋潤道芽除愛結。",
      "慧如日，照破無明之暗室。",
      "能令邪見愚夫禪，盡成般若波羅蜜。",
      "少時默，殺那靜，漸漸增修成正定。",
      "諸聖較量功不多，終見靈臺之妙性。",
      "瞥聞法，纔歷耳，能熏識藏覺種起。",
      "一念回光正智開，須臾成佛法如是。",
      "禪定力，不思義，變凡爲聖殺那時。",
      "無邊生死根由斷，積劫塵勞巢穴墮。",
      "湛心水，淨意珠，光吞萬象爍千途。",
      "抉開己眼無瑕翳，三界元無一法拘。",
      "覺觀賊，應時剋，攀緣病，倐然淨。",
      "蕩念垢兮洗惑塵，顯法身兮堅慧命。",
      "如斷山，若停海，天翻地覆終無改。",
      "瑩似琉璃含寶月，倐然無寄而無待。",
      "般若慧，莫能量，自然隨處現心光。",
      "萬行門中爲導首，一切時中稱法王。",
      "竭苦海，碎邪山，妄雲卷盡片時間。",
      "貧女室中金頓現，壯士額上珠潛還。",
      "斬癡網，截慾流，大雄威猛更無儔。",
      "能令鐵床銅柱冷，頓使魔怨業果休。",
      "和諍訟，成孝義，普現羣生超佛智。",
      "邊邪惡慧盡朝宗，螻蟻鯤鵬齊受記。",
      "偏修定，純陽爛物刳正命。",
      "若將正慧照禪那，自然萬法明如鏡。",
      "偏修慧，純陽枯物成迂滯。",
      "須憑妙定助觀門，如月分明除霧翳。",
      "勸等學，無偏修，從來一體無二頭。",
      "似禽兩翼飛空界，如車二輪乘白牛。",
      "即向梵途登覺岸，便於業海泛慈舟。",
      "或事定，制之一處無不竟；或理定，唯當直下觀心性；或事觀，明諸法相生籌算；或理觀，頓了無一無那畔。",
      "定即慧，非一非二非心計；慧即定，不同不別絕觀聽；或雙運，即寂而照通真訓；或俱泯，非定非慧超常準。",
      "一塵入定衆塵起，般若門中成法爾。",
      "童子身中三昧時，老人身分談真軌。",
      "能觀一境萬境同，近塵遠剎無不通。",
      "真如路上論生死，無明海裏演圓宗。",
      "眼根能作鼻佛事，色塵入定香塵起。",
      "心境常同見自差，誰言不信波元水。",
      "非寂非照絕言思，而寂而照功無比。",
      "權實雙行闡正途，體用更資含妙旨。",
      "勸諸子，勿虛棄，光陰如箭如流水。",
      "散亂全因缺定門，愚盲祇爲虧真智。",
      "真實言，虛入耳，千經萬論同標記。",
      "定慧全功不暫忘，一念頓歸真覺地。",
      "定須習，慧須聞，勿使靈臺一點昏。",
      "合抱之樹生毫末，積漸之功成寶尊。",
      "獼猴學定生天界，女子纔思入道門。",
      "自利利他因果備，若除定慧莫能論。",
      "（《大正新刊大藏經》第四十八冊延壽《永明智覺禪師唯心訣》附收。",
      "）。"
    ],
    "added_time": "2026-01-03 09:11:52"
  },
  {
    "source_file": "poet.tang.55000.json",
    "title": "遊上雪竇詩",
    "author": "延壽",
    "paragraphs": [
      "下雪竇遊上雪竇，過雲峰後望雲峰。",
      "如趨仙府經三島，似入天門徹九重。",
      "無日不飛丹頂鶴，有時忽起隱潭龍。",
      "祇因奉詔西歸去，此境何由得再逢。"
    ],
    "added_time": "2026-01-03 09:11:52"
  },
  {
    "source_file": "poet.tang.55000.json",
    "title": "同于秘丞賦瀑泉詩",
    "author": "延壽",
    "paragraphs": [
      "大禹不知鑿，來源亦自成。",
      "包應憐衆白，聲合讓孤清。",
      "遠勢曾吞海，飛流欲噴鯨。",
      "靈槎如可泛，天際問歸程。",
      "（二首均錄自光緒三十四年刊張美翊纂《奉化縣志》卷四。",
      "前首又見《古今圖書集成·山川典》卷一一○。",
      "）（按：二詩原署「周僧智覺」。",
      "同書卷三三《方外傳》云：「周知覺，名延壽，錢塘王氏子。",
      "周廣順二年住雪竇，吳越錢氏崇信之。",
      "著宗鏡錄一百卷。",
      "」原注：「康乾志」。",
      "）。"
    ],
    "added_time": "2026-01-03 09:11:52"
  },
  {
    "source_file": "poet.song.53000.json",
    "title": "詠橘",
    "author": "孔平仲",
    "paragraphs": [
      "古人詠橘誇甘香，獨我愛此千樹黄。",
      "燭龍銜珠出扶桑，圓苞簇簇浮朝霜。",
      "誰家金餠籬內挂，一夜火圍林際光。",
      "折來便好命佳客，玉壺况有榴花漿。"
    ],
    "added_time": "2026-01-03 09:12:20"
  },
  {
    "source_file": "poet.song.98000.json",
    "title": "小王親迎賦此贈行卒章聊遣鄙懷",
    "author": "洪皓",
    "paragraphs": [
      "混同江水秀可掬，李氏太師女如玉。",
      "婦德婦功應夙成，施鞶施衽亦初熟。",
      "舜華美豔年踰筓，未遭良匹求名族。",
      "風流儒雅王家郎，燕食東牀坦其腹。",
      "納幣委禽六禮成，送車百兩皆丹轂。",
      "三星在天四月中，今夕何夕會花燭。",
      "綢繆謹始待如賓，伉儷要終貴和睦。",
      "且聞祁祁多娣媵，將見詵詵衆似續。",
      "我來乞盟閲八千，除館又經融火六。",
      "老母八十漫嗟予，男女有九賦采綠。",
      "固知我後恤不遑，人豈無情捐骨肉。",
      "萬里一身秪自憐，其誰髙義哀煢獨。",
      "况復惡疾屢纒綿，呼天恥作窮途哭。",
      "因子告行遂贈言，勿忘舊學膺天祿。"
    ],
    "added_time": "2026-01-03 09:12:25"
  },
  {
    "source_file": "poet.song.89000.json",
    "title": "志宏以墨戲見遺并貺古風次韻答之且歸其畫",
    "author": "李綱",
    "paragraphs": [
      "老坡墨戲吾最許，雨葉風枝無點上。",
      "幽懷寄此管城穎，妙質森然會稽楮。",
      "要須胸次竹先成，故使落筆前無古。",
      "披圖但愛凌雲姿，作贊愧乏驚人語。",
      "嗟予迂闊與世疏，酷嗜栽培如老圃。",
      "築園會與種千竿，開國便勝封萬户。",
      "遺予此畫意已勤，奪人之好道所禦。",
      "封題依舊送書房，得畫何如得竹愈。"
    ],
    "added_time": "2026-01-03 09:12:38"
  },
  {
    "source_file": "poet.tang.37000.json",
    "title": "獻制誥楊舍人",
    "author": "鄭谷",
    "paragraphs": [
      "爲郡東吳秪飲冰，瑣闈頻降鳳書徵。",
      "隨行已有朱衣吏，伴直多招紫閣僧。",
      "窗下調琴鳴遠水，簾前睡鶴背秋燈。",
      "葦陂竹塢情無限，閑話毘陵問杜陵。"
    ],
    "added_time": "2026-01-03 09:13:08"
  },
  {
    "source_file": "poet.tang.22000.json",
    "title": "放旅雁",
    "author": "白居易",
    "paragraphs": [
      "九江十年冬大雪，江水生冰樹枝折。",
      "百鳥無食東西飛，中有旅鴈聲最飢。",
      "雪中啄草冰上宿，翅冷騰空飛動遲。",
      "江童持網捕將去，手攜入市生賣之。",
      "我本北人今譴謫，人鳥雖殊同是客。",
      "見此客鳥傷客人，贖汝放汝飛入雲。",
      "鴈鴈汝飛向何處？第一莫飛西北去。",
      "淮西有賊討未平，百萬甲兵久屯聚。",
      "官軍賊軍相守老，食盡兵窮將及汝。",
      "健兒飢餓射汝喫，拔汝翅翎爲箭羽。"
    ],
    "added_time": "2026-01-03 09:13:57"
  },
  {
    "source_file": "poet.song.81000.json",
    "title": "前住慧林歷代禪師真贊 祖印悟禪師",
    "author": "釋懷深",
    "paragraphs": [
      "師道平夷，師貌渾厚。",
      "持如地心，開無妄口。",
      "四坐道場，一塵不受。",
      "節角處，沒窼臼，三眼神龜火裏走。"
    ],
    "added_time": "2026-01-03 09:14:14"
  },
  {
    "source_file": "poet.song.85000.json",
    "title": "華山德雲堂",
    "author": "孫覿",
    "paragraphs": [
      "昔年曾上德雲堂，木奴千樹新著霜。",
      "白首重來十載後，六華簷蔔薫風香。",
      "湖上青青只如舊，湖波漲淥濃於酒。",
      "堂中老宿尚依然，烏鵲巢肩柳生肘。"
    ],
    "added_time": "2026-01-03 09:15:15"
  },
  {
    "source_file": "poet.tang.32000.json",
    "title": "題張司馬別墅",
    "author": "李頻",
    "paragraphs": [
      "庭前樹盡手中栽，先後花分幾番開。",
      "巢鳥戀雛驚不起，野人思酒去還來。",
      "自拋官與青山近，誰訝身爲白髮催。",
      "門外尋常行樂處，重重履跡在莓苔。"
    ],
    "added_time": "2026-01-03 09:15:16"
  },
  {
    "source_file": "poet.song.98000.json",
    "title": "小王仲冬望置酒學士賦詩次韻",
    "author": "洪皓",
    "paragraphs": [
      "三冬適半成髙宴，初筵更速金閨彦。",
      "王氏三珠少愈奇，昔也聞名今見面。",
      "雖無絲竹侑清歌，賴有雪月争曳練。",
      "乃兄登朝立要路，黑頭入侍瑤泉殿。",
      "一時壯氣飲如虹，千仞威稜迅侔電。",
      "諫父休兵已可嘉，延儒敎子尤堪羡。",
      "學士例能憐麴糵，擬追乃祖存訓傳。",
      "折衝樽俎敗垂成，敷演佛乘超鍜鍊。",
      "都官驚坐肖孟公，一醉逃禪俄側弁。",
      "不妨草檄愈頭風，何用能文獲天硯。",
      "杞梓奇材當顯庸，圭璋重器且明薦。",
      "大夫醉墨稱三昧，鍾王歐禇欣一眄。",
      "下馬疲觀索靖碑，畫牛誤落桓溫扇。",
      "仲氏彎弧過鐵槍，驍勇臨機解乘便。",
      "酒行軍法慕朱虚，幼賭摴蒱慚奉倩。",
      "叔也居然賦常棣，且招師友嘗異饌。",
      "鶺鴒風緊思急難，堂堂筆陣曾酣戰。",
      "少年須折一枝桂，要職休辭五府掾。",
      "我來修好閱六年，薄命未許回哀眷。",
      "穆生初爲設醴留，臧堅豈受刑臣唁。",
      "三沐三薰聽所爲，一觴一詠情忘倦。",
      "强哦拙句若塼抛，枉尋長篇同玉衒。",
      "求成未結心如醉，况乃光陰疾於箭。",
      "天涯久旅漫思家，引領庭闈徒眷戀。"
    ],
    "added_time": "2026-01-03 09:15:57"
  },
  {
    "source_file": "poet.song.89000.json",
    "title": "志宏復有詩來再賦兩篇爲報念其往復之無已也故寓意卒章以止之  其二",
    "author": "李綱",
    "paragraphs": [
      "數君妙質來何許，生氣森森如得土。",
      "依然對此未忘情，亦欲懷之恨無楮。",
      "宿枝新葉自清妍，蠧拳枯折尤奇古。",
      "已將金玉照雙眸，更得珠璣編好語。",
      "男兒學古貴根源，餘力遊兹文翰圃。",
      "沈思六藝見同歸，縱覽百家知異户。",
      "浩然養氣塞天淵，沛若江河知孰禦。",
      "却憐彫斵愁肺肝，但莫苦吟當自愈。"
    ],
    "added_time": "2026-01-03 09:15:58"
  },
  {
    "source_file": "poet.song.71000.json",
    "title": "次韵張才叔蔡天復詹持國二月一日同步城南",
    "author": "周行己",
    "paragraphs": [
      "人生本自得，苦爲百慮疚。",
      "窮年燈火窗，鬰沒令人瘦。",
      "方春萬物作，欣欣共晴晝。",
      "步履聊出郭，疏散忘隘陋。",
      "當時二三子，來往心疏透。",
      "歡然共携手，住處同一簉。",
      "弱柳分已綠，小桃紅欲溜。",
      "細草軟宜籍，急流清可潄。",
      "杯傾野橋邊，酒從村店售。",
      "脫帽看晴雲，擊木雜鳴咮。",
      "或靜欲寂默，或狂忽騰蹂。",
      "野老愕僵仆，村童怪驚走。",
      "恐是天上仙，無乃人間秀。",
      "瀟洒羲皇上，磊落漢庭右。",
      "日暮欲返步，已行更引脰。",
      "此會得真率，他時渙邂逅。"
    ],
    "added_time": "2026-01-03 09:16:03"
  },
  {
    "source_file": "poet.song.61000.json",
    "title": "曉登柏子岡回望金陵懷寄鍾山泉禪師",
    "author": "賀鑄",
    "paragraphs": [
      "晨征念王事，駑駕煩屢叱。",
      "既陟崔嵬高，稍辭叢薄密。",
      "烏牛霑宿露，白鳥明初日。",
      "清川舴艋遲，綠岸浮圖出。",
      "緬懷秣陵遊，曾綴秦淮繂。",
      "曳舄白下門，供香金粟室。",
      "得聞四句偈，如奉三尺律。",
      "損益非所知，婚嫁行且畢。",
      "庶幾追老龐，薄暮徼萬一。",
      "誓將遷枳根，待變江南橘。"
    ],
    "added_time": "2026-01-03 09:16:27"
  },
  {
    "source_file": "poet.tang.54000.json",
    "title": "雜言",
    "author": "張孜",
    "paragraphs": [
      "祇愛輕與肥，不憂貧與賤。",
      "著牙賣朱紫，斷錢賖舉選。",
      "（均見何光遠《鑑誡錄》卷九）（〖1〗《鑑戒錄》云：「又駕在蜀日，孜著雜言數百篇，傷時頗切，其一首兩聯云〖略〗。",
      "」前二句，《全唐詩》卷六百七已據《唐詩紀事》收入。",
      "）。"
    ],
    "added_time": "2026-01-03 09:16:47"
  },
  {
    "source_file": "poet.song.95000.json",
    "title": "同神泉縣尉遊海惠院登三惠閣有懷漢州同官",
    "author": "郭印",
    "paragraphs": [
      "出郭幽尋偶一欣，初來猶未歎離群。",
      "誰知蕭寺懸荒野，卻有層樓插暮雲。",
      "煙外遥岑仍隱隱，風邊落葉更紛紛。",
      "天寒日薄牛羊下，遶樹歸鵶不忍聞。"
    ],
    "added_time": "2026-01-03 09:16:49"
  },
  {
    "source_file": "poet.song.88000.json",
    "title": "次韻季共再賦",
    "author": "周紫芝",
    "paragraphs": [
      "寒深方閉門，雪重忽滿屋。",
      "誰能起僵臥，賴此陽春曲。",
      "曲高雖和寡，喜甚得所欲。",
      "心知夜光珠，大勝煖花玉。",
      "歌君窈窕詞，侑我荔枝綠。",
      "頗疑蝸牛廬，忽作駝裘燠。",
      "窮兒偶作富，貧固不待逐。",
      "我老况才盡，文字羞二陸。",
      "上水船苦遲，脱手彈驚速。",
      "寒如蝟張毛，癡類烏棲木。",
      "兒時弄筆手，老欲袖間縮。",
      "打窗聽悉窣，坐睡便清熟。",
      "瞑想西湖雪，已没孤山麓。",
      "那知公是時，洗鉢飯僧粥。",
      "灞橋風雪驢，並酌不相屬。",
      "政如冠上貂，難使狗尾續。",
      "病骨尚畏寒，少待吹嶰竹。",
      "春山走倭遲，呼客慰窮獨。",
      "新游亦不惡，舊觀疑可復。",
      "歡知當有餘，飲豈歎不足。",
      "述作付陶謝，囊囊歸自束。",
      "相從笑癡兒，日暮方生局。"
    ],
    "added_time": "2026-01-03 09:17:19"
  },
  {
    "source_file": "poet.song.88000.json",
    "title": "次韻季共再賦",
    "author": "周紫芝",
    "paragraphs": [
      "住作山中居，懶甚不出屋。",
      "誰知五斗腰，須用作鈎曲。",
      "索米無如何，問舍豈不欲。",
      "空懷西谿魚，紅鱗膾寒玉。",
      "不知坐中山，修眉爲誰綠。",
      "敝裘裹粗繒，隨分了寒燠。",
      "儻忍作海夫，雖臭亦可逐。",
      "如其不能然，未可歎沉陸。",
      "此事誰當論，唾面恐自速。",
      "如君秀芝蘭，非世閑草木。",
      "交蓋久已傾，談舌未易縮。",
      "不知人謂何，此念吾已熟。",
      "年來有新遊，妙語敵嶽麓。",
      "縣知南屏謙，頗爲調茗粥。",
      "何人餘羊羔，金帳意有屬。",
      "淺斟醉糢糊，低唱聲斷續。",
      "誰同白傅春，樓下雪中竹。",
      "更題竹上詩，傷神想幽獨。",
      "但恐世間求，此樂未容復。",
      "况乃籋雲姿，自是千里足。",
      "行看鏘八鸞，何止芻一束。",
      "應憐老病翁，短髪悲曲局。"
    ],
    "added_time": "2026-01-03 09:17:19"
  },
  {
    "source_file": "poet.song.6000.json",
    "title": "題延射亭",
    "author": "楊備",
    "paragraphs": [
      "高臺蕪沒曲池平，十萬人家古縣城。",
      "煙水雲山屏畫裏，闔閭墳域舊都名。"
    ],
    "added_time": "2026-01-03 09:17:41"
  },
  {
    "source_file": "poet.tang.37000.json",
    "title": "渼陂",
    "author": "鄭谷",
    "paragraphs": [
      "昔事東流共不迴，春深獨向渼陂來。",
      "亂前別業依稀在，雨裏繁花寂寞開。",
      "却展漁絲無野艇，舊題詩句沒蒼苔。",
      "潸然四顧難消遣，秪有佯狂泥酒盃。"
    ],
    "added_time": "2026-01-03 09:17:56"
  },
  {
    "source_file": "poet.song.98000.json",
    "title": "彦清打毬",
    "author": "洪皓",
    "paragraphs": [
      "三伏擊毬暴氣和，汗馬良勞戞玉珂。",
      "殘形傷目未嘗慮，裸顛垢面服皮鞾。",
      "列騎駸駸有中下，王孫上駟金盤陀。",
      "矯如跳丸升碧漢，墜若流星落素波。",
      "分明較勝各馳逐，雷奔電掣肩相摩。",
      "天下固自有至樂，但知此樂無以過。",
      "有時雌雄久不决，載渇載饑日忽蹉。",
      "或勝或敗何所競，屈膝進酒方駢羅。",
      "擊鼓横笛歌且舞，觀者如堵環青娥。",
      "抑尊禮卑渾不顧，一時快意遑恤它。",
      "景雲貴戚尤好此，貞元方鎮亦同科。",
      "柳澤韓愈猶進諫，况乃名髙欲戢戈。",
      "莫言得之自馬上，連朝肄習恐傷多。",
      "韓柳二書戒馳騁，願寘左右日吟哦。",
      "留心經史修遠業，黑頭侍宴朱顔酡。"
    ],
    "added_time": "2026-01-03 09:19:27"
  },
  {
    "source_file": "poet.song.98000.json",
    "title": "次韻學士重陽雪中見招不赴前後十六首  其三",
    "author": "洪皓",
    "paragraphs": [
      "二君氣概繼雷陳，九日哦詩妙入神。",
      "季友凌霄方草賦，孟公驚坐正延賓。",
      "難陪鳯嶺登髙宴，且放牛山出涕辛。",
      "獨臥薦蒙思橘贈，數篇潛發洞庭春。"
    ],
    "added_time": "2026-01-03 09:19:27"
  },
  {
    "source_file": "poet.song.56000.json",
    "title": "奉送時中攝東曹獄掾",
    "author": "黄庭堅",
    "paragraphs": [
      "公退蒲團坐後亭，短日松風吟萬籟。",
      "黄葵紫菊委榛叢，雪梅靚妝欲無對。",
      "遣騎相呼近酒樽，言君曉鼓前征旆。",
      "蒼崖按轡虎豹號，野水呼船風雨晦。",
      "昨日歸來有行色，未曾從容解冠带。",
      "府中奪我同官良，簡書趣行將數輩。",
      "王事君今困馬鞍，田園我亦思牛背。",
      "安得歸舟載月明，鸕鷀白鷗爲友生。",
      "一身不是百年物，五湖無邊萬里行。",
      "欲招蓑笠同雲水，念君未可及吾盟。",
      "富于春秋貌突兀，睥睨滿世收功名。",
      "參軍雖卑獄司命，多由陰德至公卿。",
      "顉頤折額秦相國，不滿三尺齊晏嬰。",
      "丈夫身在形骸外，俗眼那能致重輕。"
    ],
    "added_time": "2026-01-03 09:19:41"
  },
  {
    "source_file": "poet.song.91000.json",
    "title": "探梅",
    "author": "張綱",
    "paragraphs": [
      "俗態多違性，憂梅不近城。",
      "詩書看長物，林壑寄餘情。",
      "傍驛尋梅使，衝寒過麴生。",
      "一枝供細酌，歸路見參橫。"
    ],
    "added_time": "2026-01-03 09:19:49"
  },
  {
    "source_file": "poet.tang.19000.json",
    "title": "贈致仕滕庶子先輩",
    "author": "劉禹錫",
    "paragraphs": [
      "朝服歸來晝錦榮，登科記上更無兄。",
      "壽觴每使曾孫獻，勝境長攜衆妓行。",
      "[矍]鑠據鞍時騁健，殷勤把酒尚多情。",
      "凌寒却向山陰去，衣繡郎君雪裏行。"
    ],
    "added_time": "2026-01-03 09:20:03"
  },
  {
    "source_file": "poet.song.53000.json",
    "title": "造王館公第馬上作",
    "author": "孔平仲",
    "paragraphs": [
      "濯濯春容在柳梢，野梅相壓吐香苞。",
      "日邊明晦雲無定，雨後寒暄氣欲交。",
      "抱蕊懸蟲猶带繭，銜枝飛鳥已營巢。",
      "高懷不愛三公府，白水青山滿近郊。"
    ],
    "added_time": "2026-01-03 09:20:06"
  },
  {
    "source_file": "poet.song.61000.json",
    "title": "三山",
    "author": "賀鑄",
    "paragraphs": [
      "南朝鳳皇臺，置酒昔高會。",
      "酒酣望三山，宛在青天外。",
      "長哦謫仙吟，如啖鯨鯢鱠。",
      "明日信東風，孤帆出其背。",
      "荒戍接江濆，開門適相對。",
      "鼎足跱長川，不爲舟檝礙。",
      "雨暘雲吞吐，早晏潮進退。",
      "萬古免浮沈，曾微抃鰲戴。",
      "伊余厭塵坌，閉目何可奈。",
      "爽氣豁襟靈，山乎吾有頼。",
      "嘗聞晉阿童，萬艫飛戈快。",
      "徑造此山陲，滄波爲之隘。",
      "顧我疲軟姿，功名讓前輩。",
      "玄暉昔憑眺，物色頗有在。",
      "他時挂武冠，刀劍行且賣。",
      "山價略可酬，庵栖謝當代。",
      "遠持三山磯，况彼七里瀨。",
      "猶得傲狂奴，吾無故人待。"
    ],
    "added_time": "2026-01-03 09:20:28"
  },
  {
    "source_file": "poet.song.61000.json",
    "title": "望夫石",
    "author": "賀鑄",
    "paragraphs": [
      "亭亭思婦石，下閱幾人代。",
      "蕩子長不歸，山椒久相待。",
      "微雲蔭髮彩，初日煇蛾黛。",
      "秋雨疊苔衣，春風舞蘿带。",
      "宛然姑射子，矯首塵冥外。",
      "陳迹遂亡窮，嘉期從莫再。",
      "脫如魯秋氏，妄結桑中愛。",
      "玉質委淵沙，悠悠復安在。"
    ],
    "added_time": "2026-01-03 09:20:28"
  },
  {
    "source_file": "poet.song.85000.json",
    "title": "題宜興閭邱令巢鳯亭二首  其一",
    "author": "孫覿",
    "paragraphs": [
      "老仙躡兩鳧，自歌于蒍于。",
      "千岑對隱几，萬竹繞直廬。",
      "上有丹鳯穴，巢居插脩梧。",
      "奇毛間五采，斕斑此英雛。",
      "啾啾黄雀羣，百陋見一姝。",
      "追風嚇六鷁，逐日墜九烏。",
      "芝田有遺啄，握粟未可呼。",
      "天池九萬里，一飛試南圖。"
    ],
    "added_time": "2026-01-03 09:20:35"
  },
  {
    "source_file": "poet.song.65000.json",
    "title": "宿故濟陽城",
    "author": "張耒",
    "paragraphs": [
      "夜色蕭條寺，天寒老病身。",
      "空村惟有雪，遠道更無人。",
      "不寐依爐暖，多愁頼酒醇。",
      "遙思雙鳳闕，雨露已先春。"
    ],
    "added_time": "2026-01-03 09:20:35"
  },
  {
    "source_file": "poet.tang.3000.json",
    "title": "景龍二年余自門下平章事削階授江州員外司馬尋拜襄州刺史春日赴襄陽途中言志",
    "author": "崔湜",
    "paragraphs": [
      "余本燕趙人，秉心愚且直。",
      "羣籍備所見，孤貞每自飭。",
      "徇祿期代耕，受任亦量力。",
      "幸逢休明時，朝野兩薦推。",
      "一朝趨金門，十載奉瑤墀。",
      "入掌遷固筆，出參枚馬詞。",
      "吏部既三踐，中書亦五期。",
      "進無負鼎說，退慙補衮詩。",
      "常恐嬰悔吝，不得少酬私。",
      "嗷嗷路傍子，納謗紛無已。",
      "上動明主疑，下貽大臣恥。",
      "毫髮顧無累，冰壺邈自持。",
      "天道何期平，幽冤終見明。",
      "始佐廬陵郡，尋牧襄陽城。",
      "彤幃荷新寵，朱黻蒙舊榮。",
      "力薄慙任重，恩深知命輕。",
      "飭徒留前路，行子悲且慕。",
      "猶聞長樂鐘，尚辨青門樹。",
      "慈親不忍訣，昆弟默相顧。",
      "去去勿重陳，川長日云暮。"
    ],
    "added_time": "2026-01-03 09:21:23"
  },
  {
    "source_file": "poet.tang.3000.json",
    "title": "大漠行",
    "author": "崔湜",
    "paragraphs": [
      "單于犯薊堧，驃騎略蕭邊。",
      "南山木葉飛下地，北海蓬根亂上天。",
      "科斗連營太原道，魚麗合陣武威川。",
      "三軍遙倚杖，萬里相馳逐。",
      "旌斾悠悠靜瀚源，鼙鼓喧喧動盧谷。",
      "窮徼上幽陵，吁嗟倦寢興。",
      "馬蹄凍溜石，胡毳暖生冰。",
      "雲沙泱漭天光閉，河塞陰沈海色凝。",
      "崆峒異國誰能托，蕭索邊心常不樂。",
      "近見行人畏白龍，遙聞公主愁黃鶴。",
      "陽春半，岐路間。",
      "瑤臺苑，玉門關。",
      "百花芳樹紅將歇，二月蘭皐綠未還。",
      "陣雲不散魚龍水，雨雪猶飛鴻鴈山。",
      "山嶂連緜不可極，路遠辛勤夢顏色。",
      "北堂萱草不寄來，東園桃李長相憶。",
      "漢將紛紜攻戰盈，胡寇蕭條幽朔清。",
      "韓君拜節偏知遠，鄭吉驅旌坐見迎。",
      "火絕煙沈右西極，谷靜山空左北平。",
      "但使將軍能百戰，不須天子築長城。"
    ],
    "added_time": "2026-01-03 09:21:23"
  },
  {
    "source_file": "poet.song.74000.json",
    "title": "和欽止桐廬中道見寄二首  其一",
    "author": "趙鼎臣",
    "paragraphs": [
      "邂逅來隨牒，因循未拂衣。",
      "江鄉知舊少，京國信音稀。",
      "老廢書千卷，愁寬带十圍。",
      "故人鴻鵠舉，燕雀自卑飛。"
    ],
    "added_time": "2026-01-03 09:21:51"
  },
  {
    "source_file": "poet.song.80000.json",
    "title": "大風",
    "author": "王安中",
    "paragraphs": [
      "青陽乘時木當行，驟辭囚幽置高亨。",
      "驁驕嫚姣豪怒獰，睥睨萬物憤以爭。",
      "潛呼飛廉語曰卿，媒妁阿巽助躁輕。",
      "林交社姻窟昆兄，腰領搦持劫詛盟。",
      "玃顱鷹隼深目睛，沐猴冠元加紘纓。",
      "約束陰定陽眎瞠，鞴囊革橐齊露呈。",
      "頃刻翻簸揭奔轟，撦幃裂箔仆斾旌。",
      "墮簷塌桷掀架棚，注射垣壝穿冡塋。",
      "豹彪獐豬狒猱猩，鴻鶤雉鴉鳬鳦鶯。",
      "殷蹏捩翅突奔驚，蹶抵犖确罥灌檉。",
      "蒙衝千車屹傅城，犦槊萬騎鴉譟營。",
      "步趨宕跌忘珮珩，宫徴嘈雜停韶英。",
      "披木榦根搴芳榮，蹙水濤浪豗鏡平。",
      "眯霄耀靈一目盲，觸山不周八柱傾。",
      "六幕擺撼始稱情，神嬉鬼笑語咿嚶。",
      "餘噫不收爛謌賡，聚穢勃鬱封觀京。",
      "執攬北斗斟四瀛，五嶽爲豆羅崢嶸。",
      "腐株蠹穴侑竾笙，醉牽月娥舞金鉦。",
      "更持一杯壽長庚，誰省天意不汝令。",
      "小臣叫天吐丹誠，方春風暴稀所更。",
      "執法口噤臣輙抨，幸屬廷尉葅鯢鯨。",
      "天哀愚忠勑閽丁，往呼來前密訂評。",
      "竦身躡虛倐上征，涕洟拜手眄睟清。",
      "臣材瑣屑不足名，中有婞直肝腸撐。",
      "自下議上罪則烹，察及螻蟻帝聖明。",
      "臣知風暴不難平，惟斷之果絕蔓縈。",
      "帝首微頷慰遣并，側聞雷霆掃欃槍。",
      "山恬海靜悄不聲，濯濯生意回枯頳。",
      "搜詞譎詭紛縱横，反風大熟想姬成。"
    ],
    "added_time": "2026-01-03 09:22:45"
  },
  {
    "source_file": "poet.song.90000.json",
    "title": "送李似之舍人歸連江舊隱二首  其二",
    "author": "李綱",
    "paragraphs": [
      "衰病修然寂寞濱，已将小隱約幽人。",
      "眠雲嘯月有餘樂，問柳尋花無限春。",
      "争席樵漁真得計，會心魚鳥自相親。",
      "醉鄉况有閑田地，應許東臯更卜鄰。"
    ],
    "added_time": "2026-01-03 09:23:27"
  },
  {
    "source_file": "poet.song.90000.json",
    "title": "題唐氏所藏崔白畫雪中山水",
    "author": "李綱",
    "paragraphs": [
      "我昔曾爲陽羨遊，正值雪花大如掌。",
      "開門恍訝天地白，雲湧羣山入書幌。",
      "銅官遠並玉峰寒，罨畫暗流冰片響。",
      "千巖萬壑争出奇，應接髙低迷俯仰。",
      "十年不到浙江西，寤寐勝遊勞夢想。",
      "大梁崔白豈善幻，斷取山川移異壌。",
      "當時眼界無盡觀，都在一幅生綃上。",
      "南方炎熱瘴癘地，使我翛然毛骨爽。",
      "天光慘淡陰氣凝，片片飛花來蒼莽。",
      "毫端造化成六出，不比餘工得其髣。",
      "連峰合沓波濤翻，負雪崔嵬幾千丈。",
      "谷幽草木枝榦老，巖曲樓臺簷角敞。",
      "溪頭水落正石出，暮靄沉舟暗魚網。",
      "山牆野壁茅屋深，風颺青帘如五兩。",
      "買魚酌酒者誰子，應有幽人坐同饗。",
      "平生愛雪喜山水，對此乍覺神情怳。",
      "明窗静看久愈妍，似倩麻姑爲爬痒。",
      "一時名手真絕藝，妙處工夫誰與賞。",
      "生前裘馬頗蕭條，身後丹青空倜儻。",
      "惠崇聲價亦相先，滕薛未知當孰長。",
      "我家梁谿富溪山，雪裏寒光含萬象。",
      "每同子猷乘小艇，不數王恭披素氅。",
      "故山猿鶴會相思，感物興懷增勇往。",
      "時平事定歸去來，安得飛翰出塵鞅。"
    ],
    "added_time": "2026-01-03 09:23:27"
  },
  {
    "source_file": "poet.song.90000.json",
    "title": "春曉聞衆禽聲有感",
    "author": "李綱",
    "paragraphs": [
      "春山蒼莽天欲明，枕上静聽春禽鳴。",
      "雛鶯初囀正調舌，姹婭乍聞三兩聲。",
      "不如歸去意良切，脫却潑袴何由行。",
      "愁人最是斷消息，姑惡更覺聲嬌獰。",
      "布穀催耕雨纔足，鵓鳩喚婦遠将晴。",
      "其餘不復識名字，雅音幽韻如簧笙。",
      "天公憐我太寂寞，故遣尤物怡吾情。",
      "鸞歌鳳舞未可見，候蟲時鳥聊嚶嚶。",
      "我生半世困漂泊，巧言讒謗飽所經。",
      "杜門却掃與世絕，欲窒兩牖忘雷霆。",
      "爾聲雖好太饒舌，逼耳頗似虚弦驚。",
      "就中提壺可人意，勸我沽酒花間傾。",
      "心懷百憂只欲睡，更願常醉不用醒。",
      "落花芳草正可藉，玉山自倒知誰令。",
      "烏啼鵲噪錯昏晝，燕雀啾唧環簷楹。",
      "從教一一恣嘲弄，吾方深入無何庭。"
    ],
    "added_time": "2026-01-03 09:23:27"
  },
  {
    "source_file": "poet.song.61000.json",
    "title": "金山夜集招米芾元章不至作",
    "author": "賀鑄",
    "paragraphs": [
      "芳洲擷蘭珮，清夜栖寶坊。",
      "晚風駕飛濤，柱石搖長廊。",
      "微月逗簷際，助我燈燭光。",
      "黄童天下才，亹亹陳與章。",
      "狂歌間險語，捧腹屢烘堂。",
      "惜無盃中物，可以延楚狂。",
      "興闌半道去，浪學山陰王。",
      "明發吾將還，滄波渺相望。",
      "如何方外徒，漫仕煩官倉。",
      "端爾凉秋節，白雲來帝鄉。"
    ],
    "added_time": "2026-01-03 09:23:30"
  },
  {
    "source_file": "poet.song.65000.json",
    "title": "白沙阻風",
    "author": "張耒",
    "paragraphs": [
      "春江風易惡，故作客行難。",
      "晴日開野色，朝寒醒醉顔。",
      "歸人出斷岸，去翼復前山。",
      "淹泊無誰語，村翁亦往還。"
    ],
    "added_time": "2026-01-03 09:23:30"
  },
  {
    "source_file": "poet.tang.11000.json",
    "title": "寄常徵君",
    "author": "杜甫",
    "paragraphs": [
      "白水青山空復春，徵君晚節傍風塵。",
      "楚妃堂上色殊衆，海鶴階前鳴向人。",
      "萬事糾紛猶絕粒，一官羇絆實藏身。",
      "開州入夏知涼冷，不似雲安毒熱新。"
    ],
    "added_time": "2026-01-03 09:24:27"
  },
  {
    "source_file": "poet.song.52000.json",
    "title": "次韵王通叟寺丞見寄",
    "author": "釋道潜",
    "paragraphs": [
      "彫斲肝脾欲報公，還如獻豕過遼東。",
      "珠璣屢獲淵雲妙，土木曾無粲忍風。",
      "耿耿吟魂嗟異處，迢迢桂魄謾相同。",
      "錦囊應有新詩在，九曲池邊多塞鴻。"
    ],
    "added_time": "2026-01-03 09:25:47"
  },
  {
    "source_file": "poet.tang.54000.json",
    "title": "途中聞蟬",
    "author": "張曙",
    "paragraphs": [
      "每歲聽蟬處，那將此際同。",
      "孤村寒色裏，野店夕陽中。",
      "（見《能改齋漫錄》卷八。",
      "爲原詩的前四句。",
      "）。"
    ],
    "added_time": "2026-01-03 09:25:48"
  },
  {
    "source_file": "poet.song.6000.json",
    "title": "三斷石",
    "author": "楊備",
    "paragraphs": [
      "孫吴紀聞舊刊碑，埋沒蟠螭與伏龜。",
      "惆悵石岡三斷在，至今猶似鼎分時。"
    ],
    "added_time": "2026-01-03 09:25:54"
  },
  {
    "source_file": "poet.song.71000.json",
    "title": "與曹聖延遊風洞及七星觀遂成長句",
    "author": "李彥弼",
    "paragraphs": [
      "文英子建聲華烜，少陵嘗詠波瀾闊。",
      "遐流亹亹鍾宜春，觀君紫芝真秀拔。",
      "華山騄耳汗血孫，奚取王良手芻秣。",
      "駸駸凌厲追遺風，胡爲頓纓馳駱越。",
      "誰嗟長庚有老裔，壯齡直欲排紫闥。",
      "初從附鳳矯飛翔，晚乃射虎耽疏豁。",
      "强顔方喜安斗筲，稟分何能愧圭撮。",
      "胸中琳琅茀埃𡏖，自恧鉛鋒乏破割。",
      "時過西鄰蘄發藥，霤引玉泉澆胏渴。",
      "新商執矩早威令，甘霔騰虛摧虐魃。",
      "約君飄鳬泛滄漪，背負青天□夭閼。",
      "風來空穴襲髮毛，刷腋凉飆振絺葛。",
      "泠然便擬子列遊，不待別起青蘋末。",
      "徐躋七星跐山椒，杓魁歊虛狀旋斡。",
      "近君白雪熱何有，高談一激錐囊脫。",
      "扳肩作者古蹊徑，餘事篇章隨擊鉢。",
      "盤趺不減二華君，妙閱枯棋戰挑捾。",
      "光騶摇縱莫可留，四序翩翩幾箭筈。",
      "頃看金柳流鶑鳴，俄聽玉露叢蟬聒。",
      "清輝默韵無弦琴，烏用檀槽揮一抹。",
      "我方騷愁愁到骨，潜睨蠹蟫眉目繓。",
      "徒操詩窮擁鼻吟，□或酒酣將月喝。",
      "生平剛腸久已屈，頼爾匹夫難志奪。",
      "故交紛紜翱赤霄，大鈞播物昭窮達。",
      "德尊一代元坎坷，儒腐百年决粗糲。",
      "南溟垂翅雲翼收，北窗默卧霜鬚捋。",
      "病馬猶期春草長，涸魚終需江水活。",
      "君行趨覲長安日，軼興橫秋疇可遏。",
      "公卿傾風定援手，鴻造機緘由一撥。",
      "江湖要作迥相忘，靜言可笑相濡沫。"
    ],
    "added_time": "2026-01-03 09:26:01"
  },
  {
    "source_file": "poet.song.53000.json",
    "title": "西軒",
    "author": "孔平仲",
    "paragraphs": [
      "新作朱門向水開，雖臨行路少塵埃。",
      "久藏勝境因人發，盡放青山入坐來。",
      "樹影轉簷棋未散，荷香飄枕夢初回。",
      "晚年事事皆疏懶，頼得閒官養不才。"
    ],
    "added_time": "2026-01-03 09:26:13"
  },
  {
    "source_file": "poet.song.61000.json",
    "title": "送表姪趙子億之官滄州兼簡通守李延寧",
    "author": "賀鑄",
    "paragraphs": [
      "吾昔遊浮陽，童心初辦狂。",
      "淩高瞰海日，徑欲窮扶桑。",
      "歲紀忽再周，此圖竟莫償。",
      "今適送子往，臨風但彷徉。",
      "之子公族秀，祖基維懿王。",
      "成吾家宅相，裂封復吾鄉。",
      "汝翁同谷守，視吾猶雁行。",
      "後生古所畏，之子未易量。",
      "筦庫方試吏，事役須更嘗。",
      "譬彼汗血駒，齒齊即騰驤。",
      "是宜勤夙夜，動虞三尺妨。",
      "勿憚川陸遥，千里如鄰牆。",
      "勿計弦晦餘，俛仰度三霜。",
      "邊朔昔云苦，今歌海隅康。",
      "正頼別駕賢，不減晉王祥。",
      "依投得吏師，行見售所長。",
      "爲吾語故人，曩契想未忘。",
      "願致雙魚封，繼以一鶚章。"
    ],
    "added_time": "2026-01-03 09:26:16"
  },
  {
    "source_file": "poet.song.91000.json",
    "title": "次韻公顯木犀",
    "author": "張綱",
    "paragraphs": [
      "鋪茸紫葵亂晴颸，點金寒菊棲短籬。",
      "木犀韻髙陋凡枝，顧與葵菊同階墀。",
      "香聞十里自絕奇，造物豈偏雨露滋。",
      "閒見層出珠琲垂，鵝黄靛粧宫様宜。",
      "烟銷紅日下薄帷，宴坐幽窗風度時。",
      "頗覺飄飄蘭蕙姿，着人不去催作詩。",
      "李侯爲續離騷辭，香草端從筆下移。",
      "花前把卷不停披，何以酬君金屈巵。"
    ],
    "added_time": "2026-01-03 09:26:27"
  },
  {
    "source_file": "poet.song.51000.json",
    "title": "送范侍郎帥慶州得以字",
    "author": "彭汝礪",
    "paragraphs": [
      "池水日夜流，日行無停軌。",
      "人生長道路，擾擾還如此。",
      "莫辭飲我酒，酒盡君且起。",
      "贈君雙寶劍，有言慚近俚。",
      "聖人之於物，愛視猶赤子。",
      "顧復愁不至，不知分此爾。",
      "誰歟較尋尺，竟未知所以。",
      "夷外當反內，刮毛須及裏。",
      "邊陲今無事，自可緩带理。",
      "願君宏遠業，赫赫光祖禰。"
    ],
    "added_time": "2026-01-03 09:27:08"
  },
  {
    "source_file": "poet.song.80000.json",
    "title": "次韻和梁才甫與曾叔夏喜雨",
    "author": "王安中",
    "paragraphs": [
      "金節經過玉帳開，初筵風雨燭花摧。",
      "鳯凰池外濃雲合，獬豸冠前爽氣來。",
      "已洗郊原秋淡蕩，不妨星月夜昭回。",
      "拾遺說尹村村到，盛看豐年社酒杯。"
    ],
    "added_time": "2026-01-03 09:27:25"
  },
  {
    "source_file": "poet.song.95000.json",
    "title": "張持道生辰二首  其二",
    "author": "郭印",
    "paragraphs": [
      "西南英譽滿簮紳，安富尊滎孰儗倫。",
      "世上種成無限果，人間贏得自由身。",
      "手提日月超千刼，心隘乾坤等一塵。",
      "應笑盈庭爭祝頌，兒童猶復詠松椿。"
    ],
    "added_time": "2026-01-03 09:27:51"
  },
  {
    "source_file": "poet.tang.54000.json",
    "title": "師貽",
    "author": "還陽子",
    "paragraphs": [
      "我今一一訣真門，古聖皆因此出塵。",
      "昨日蓬萊仙會裏，長生籍上又添君。"
    ],
    "added_time": "2026-01-03 09:28:09"
  },
  {
    "source_file": "poet.song.64000.json",
    "title": "敘雨",
    "author": "張耒",
    "paragraphs": [
      "西山之泉兮冽以清，淳注萬古兮無虧盈。",
      "應龍蟠守兮謹防扃，有神司之兮帥羣靈。",
      "神君曷處兮山之穹，雲郛霧闕兮都邃宮。",
      "騰駕逸景兮馭清風，上友仙聖兮佑帝躬。",
      "惟今之旱兮非神曷愬，家無餘糧兮麥不庇雨。",
      "土飄塵揚兮迷行錯步，魃威孔張兮熾莫予禦。",
      "挹水一勺兮薦羔豚，曷求於水兮神實憑。",
      "土有蔬兮林有實，芼馨香兮葅芳鬰。",
      "神我饗兮臨我堂，酌芝醑兮御椒漿。",
      "巫甚祇兮時甚良，哀我疾兮降我祥。",
      "神君仁兮念下民，撫民災兮號帝閽。",
      "帝念神君兮詔雨官，叱馭六龍兮奮互飛。",
      "騫掣飛電兮鼓雷震，俾霈爾澤兮正無限。",
      "山靈川怪兮更騰奔，角毛羽鬣兮爛鱗鱗。",
      "前幢後旆兮玄雙輪，椎轟喧呵兮翻乾坤。",
      "神龍九鬣兮雜蛟鯤，瞠眼飛涎兮翻齶齦。",
      "伏潜羲和兮止星辰，一洒萬里兮傾河津。",
      "妖風失威兮斂以奔，魃濡厥裳兮伏以蹲。",
      "槁蘇焦澤兮息惔焚，優渥潤沃兮無涯垠。",
      "菽麰詵詵兮奮裳紳，秋種既即兮農則勤。",
      "既足而止兮披霧昏，朝陽清明兮斂游塵。",
      "功成不居兮駕歸雲，空山寥寥兮夜無聞。",
      "靈泉幽幽兮湛奫淪，竭誠莫報兮仁哉君。"
    ],
    "added_time": "2026-01-03 09:29:09"
  },
  {
    "source_file": "poet.song.64000.json",
    "title": "友山",
    "author": "張耒",
    "paragraphs": [
      "張子官於福昌，塊然獨居，無與爲友。",
      "賓客不至，遺朋失舊。",
      "經時閉門，終日鉗口。",
      "出無與遊，居無與就。",
      "誰同我食，誰酌我酒。",
      "歸守妻孥，出對廝走。",
      "駕言出遊，田童野叟。",
      "氣否莫交，情包不剖。",
      "塞聰蔽明，盤足袖手。",
      "披書閱簡，眩目疲肘。",
      "厭然成痼，不可針灸。",
      "於是張子，滌慮除煩。",
      "披庭掃堂，枕手而眠。",
      "恍若有遇，有神降焉。",
      "曰我實哀汝，獨無友朋。",
      "我有教告，子乎我聽。",
      "凡世之人，百愚一賢。",
      "古昔所歎，非獨今然。",
      "得賢與朋，善固無儷。",
      "賢不可得，將愚與比。",
      "友賢實難，幸然後值。",
      "不幸友愚，與無孰利。",
      "諂笑傾辟，韜情晦實。",
      "測心獻計，因隙投策。",
      "口是腹非，面歌背泣。",
      "友若此者，實繁孔多。",
      "曷若不見，目清耳和。",
      "我復告子，真友之實。",
      "爾遵我言，友胡有竭。",
      "人物雖殊，可友同焉。",
      "賜爾以友，其名曰山。",
      "居汝左右，在汝北焉。",
      "端不汝去，澹兮絕言。",
      "春麗夏繁，秋疏冬瘦。",
      "霞霧融明，風馳雨驟。",
      "孤楫橫奔，牢屯巧鏤。",
      "傲岸軒昂，清華潤秀。",
      "對食臨眠，排堂入牖。",
      "效技汝前，雖勞不疚。",
      "山有佳泉，多灌爾囿。",
      "歷石懸空，泠泠清漱。",
      "如聞妙音，濯煩浴垢。",
      "不猶愈乎，卑議庸讀。",
      "過耳增懣，入心善煩者乎。",
      "山有修竹，汝園是植。",
      "靜麗明鮮，端虛正直。",
      "如彼正人，揚言發色。",
      "微風散碧，宵月鏤白。",
      "不猶愈乎，市兒塵顔。",
      "敧眉鼓吻，佞笑浮言。",
      "工爲媚悅，善佞曲拳者乎。",
      "山有喬木，聳立而峙。",
      "端無媚姿，若對正士。",
      "障雨蔽暍，千人所芘。",
      "微飈披拂，吹奏竽籟。",
      "不猶愈乎，蠕蠕鼠輩。",
      "女黠兒嬌，奴趨妾拜者乎。",
      "山有好鳥，清喉麗羽。",
      "引嘯長鳴，羣呼迭語。",
      "夜管風弦，哀簧怨柱。",
      "不猶愈乎，巷歌里舞。",
      "促縮跳梁，顛妖淫污。",
      "父子不施，棄禮忘數者乎。",
      "如前實繁，言胡可殫。",
      "汝與之樂，右攀左援。",
      "曷爲孑孑，寤寐嗟歎。",
      "張子再拜，受言永懷。",
      "解累亡憂，心通志開。",
      "高山巖巖，流水潺潺。",
      "竹茂木翹，鳥鳴琅然。",
      "如前夷齊，而後閔顔。",
      "吾何爲乎，浩然其間。"
    ],
    "added_time": "2026-01-03 09:29:09"
  },
  {
    "source_file": "poet.song.64000.json",
    "title": "種菊",
    "author": "張耒",
    "paragraphs": [
      "何馨香之芬敷兮，昌綠葉而紫莖。",
      "是其名爲菊兮，爰植予之中庭。",
      "性清平而不躁兮，味甘爽而充烹。",
      "當秋露之慘凄兮，舒煌煌之華英。",
      "色正而麗兮，氣芬以清。",
      "純靜秀潔兮，族茂羣榮。",
      "採食以時兮，天和以寧。",
      "穎輕竅達兮，瞳子清明。",
      "散敗流濁兮，風宣滯行。",
      "仙聖所餌兮，屏除臭腥。",
      "久嗜不廢兮，將延爾齡。",
      "嗟予生兮，蹇薄煩冥。",
      "憂饑畏寒兮，微祿以生。",
      "終曷歸兮，山林是營。",
      "膏粱鼎食兮，方丈縱橫。",
      "炙熊之蹯兮，龍醢羊羹。",
      "彼得有命兮，吾奚爾榮。",
      "惟茲佳菊兮，野實以生。",
      "採擷咀食兮，薦俎盈登。",
      "求之孔易兮，世焉莫爭。",
      "我有久疾兮，壅塞煩昏。",
      "支節堅痹兮，氣閼於元。",
      "憊不能支兮，外壅中乾。",
      "疥癬得志兮，蟯蛔伏蟠。",
      "餐華秋冬兮，食葉春夏。",
      "集新易故兮，爾功是假。",
      "寧康我軀兮，骨節堅良。",
      "産和剔戾兮，其樂洋洋。",
      "反華於玄兮，易瘻以强。",
      "忘生絕俗兮，深潜遠藏。",
      "驂駕雲霧兮，呼吸太陽。",
      "招友彭咸兮，御風以翔。",
      "吁嗟此菊兮，吾於爾望。"
    ],
    "added_time": "2026-01-03 09:29:09"
  },
  {
    "source_file": "poet.song.64000.json",
    "title": "逐蛇",
    "author": "張耒",
    "paragraphs": [
      "嗟堯之時兮大水滂，橫潰四海兮包陵岡。",
      "蕩流湧汩兮周無防，龍騰蛇奔兮嬉以狂。",
      "腥鱗頑鬣兮更披猖，城居穴處兮亂厥常。",
      "頹蟲糾結兮肆害戕，陸盤淵據兮傲不臧。",
      "朋屯黨集兮蕃以昌，穿穴噬囓兮民盡傷。",
      "下民既病兮帝弗康，黄熊幽殛兮羽山陽。",
      "乃命伯禹兮行四方，乘高趨卑兮陵復航。",
      "鑿山疏源兮導河江，萬水下走兮來洋洋。",
      "經畫九野兮興農桑，驅龍放蛇兮屏諸荒。",
      "焚山燎野兮無遺芒，野巢窟居兮保厥疆。",
      "敢有弗率兮斷爾吭，伯益作志兮稽妖祥。",
      "帝虞耄勤兮黜予商，天授神禹兮夏是王。",
      "九牧作貢兮金鑑鍠，大冶鼓鑄兮騰精鋩。",
      "巖巖九鼎峙且剛，奇形詭質兮走與翔。",
      "鱗毛羽倮兮兮雜短長，求情抉態兮幽微彰。",
      "制馭百怪兮嚴紀綱，獸蟲人鬼兮安其鄉。",
      "殊宮別域兮異存亡，曷爲茲蛇兮宅我居。",
      "妖頑堅老兮傲驅除，深潜居此兮坦無虞。",
      "下飲我沼兮稍林株，朱眸丹舌兮玄鱗膚。",
      "恍惚遽速兮疑有無，居者畏避兮行者徐。",
      "險奪我圃兮駭我徒，盜竊祭禱兮欺羣愚。",
      "我咨爾蛇兮潜山而穴野，陰蟠遠伏兮與人乎異舍。",
      "冬居夏游兮時以行，食爾之食兮朋爾朋。",
      "儧亂我居兮常失經，叛棄爾守兮帝有刑。",
      "胡昏與頑兮居以寧，自爲不寧兮邀割烹。",
      "荒戾天理兮悖聖程，我宥爾愆兮逐爾行，亟舍故處兮遐以征。",
      "南山之幽兮雲霧冥，草木薈蔚兮嶮不平。",
      "爾徒實繁兮食惟爾盈，捕取不至兮居無與爭。",
      "汝生孔遂兮壽綿爾齡，物違其常兮禍之所集。",
      "豐狐晝游兮冬裘以白，龜厭淵處兮吉凶是卜。",
      "虎不畏人兮皮包戈戟，矜險恃孽兮其終鮮克。",
      "我言孔昭兮語汝以理，日吉時良兮汝遄以逝。"
    ],
    "added_time": "2026-01-03 09:29:09"
  },
  {
    "source_file": "poet.song.64000.json",
    "title": "登高",
    "author": "張耒",
    "paragraphs": [
      "懷不展兮居無聊，默誶語兮浩長謠。",
      "寫我心兮登彼高，陟萬仞兮捫九霄。",
      "命清風兮披浮雲，瞰四荒兮視天垠。",
      "大海蕩潏兮潜龍鯤，吐吞日月兮制明昏。",
      "醖釀元氣兮函星辰，羽載四海兮芥浮坤。",
      "四岳列峙兮嵩中蹲，牽連脈絡兮子復孫。",
      "草蔓木布兮升降如朋，障南蔽北兮東散西分。",
      "如掌列塊兮盤羅豆罇，黄流中貫兮發源崑崙。",
      "東騖大海兮縈如繚紳，南方炎炎兮火之所宅。",
      "朱鳥屹峙兮丹膺絳翮，騫飛以翔兮煇煌爛赫。",
      "從擁萬羽兮紛羅羽翼，煌煌尊嚴兮有斗在北。",
      "升降玉都兮運量帝側，呼吸陰陽兮秉持禍福。",
      "真仙逍遙兮澹不可挹，西有王母兮戴勝穴居，壽歷萬古兮忘終泯初。",
      "超遼恍惚兮獨與道俱，驂友日月兮羣靈走趨。",
      "既又左而東顧兮觀大明之始生，震沸九淵兮麗天升精。",
      "披攘羣陰兮重幽昭明，有神司馭兮朱裳絳纓。",
      "呼造物以致問兮吾將考乎太初，彼天地其孰始兮日與月其代除。",
      "四荒漫其何極兮人胡爲而中居，火何爲而南宅兮水孰使其在北。",
      "安知東之主生兮西配刑而主殺，斗建寅而氣分兮疇爲四時之消息。",
      "世徒知其已然兮遂推類而立說，彼厥初其誰造兮孰布施而殊別。",
      "抑其不得不然兮或者私智之所設，將忽然而自爾兮遂已成而不可絕。",
      "造物爲余究察兮曰此曷可以言陳而意悉，彼混沌之一氣兮吾不知誰合而爲一。",
      "忽洞達而兩分兮夫亦安知其誰闢，爰升清而降濁兮水赴陰而火陽。",
      "東升氣而敷生兮西或成而害戕，强名之曰自然兮曷足以究其必至。",
      "謂不得不然者愈疏兮尚安取於私智，莊周誕而妄推兮夏革愚而臆對。",
      "世號予曰造物兮予亦曷有所主尸，苟待予而後造兮彼造予者復誰。",
      "姑置之而勿校兮任萬物之自成，游小智於太初兮何異夏蟲之語冰。",
      "曠任之而勿疑兮萬里會而一平，夫何造物者開予兮神飄飄而不居。",
      "我將赴而遠遊兮招神聖以爲徒，騰九螭之奔輪兮追飛電而攬奔風。",
      "周萬里於一息兮堂西極而有九區，叩玉闕之九關兮覲上帝於絳都。",
      "酌瑶尊之芳酒兮招赤松而友彭祖，既錫我以難老兮黜嗜慾而襲靈虛。",
      "爰侑我以秘藥兮合千簫而吹萬竽，樂吾心之洋洋兮舒五體之與與。",
      "降復還於我室兮聊彌日而一娛。"
    ],
    "added_time": "2026-01-03 09:29:09"
  },
  {
    "source_file": "poet.song.65000.json",
    "title": "哭蔡彥規二首  其一",
    "author": "張耒",
    "paragraphs": [
      "青衫未白首，已歎掩新阡。",
      "哭別自今日，書來纔去年。",
      "功因鐘鼎記，名頼友朋傳。",
      "平昔圍棋笑，臨枰更泫然。"
    ],
    "added_time": "2026-01-03 09:29:14"
  },
  {
    "source_file": "poet.tang.26000.json",
    "title": "及第謠",
    "author": "周匡物",
    "paragraphs": [
      "水國寒消春日長，燕鶯催促花枝忙。",
      "風吹金榜落凡世，三十三人名字香。",
      "遙望龍墀新得意，九天勅下多狂醉。",
      "驊騮一百三十蹄，踏破蓬萊五雲地。",
      "物經千載出塵埃，從此便爲天下瑞。"
    ],
    "added_time": "2026-01-03 09:29:15"
  },
  {
    "source_file": "poet.song.89000.json",
    "title": "寄諸弟",
    "author": "李綱",
    "paragraphs": [
      "自取飄零不復云，索居終日念離羣。",
      "送書未見來黄耳，陟岵惟知望白雲。",
      "素髮偏親烏鳥急，青春諸季棣華分。",
      "天涯只有思家切，須使音聲不輟聞。"
    ],
    "added_time": "2026-01-03 09:29:23"
  },
  {
    "source_file": "poet.tang.36000.json",
    "title": "書桃花塢周處士壁",
    "author": "方干",
    "paragraphs": [
      "醉吟雪月思深苦，思苦神勞華髪生。",
      "自學古賢修靜節，唯應野鶴識高情。",
      "細泉出石飛難盡，孤燭和雲濕不明。",
      "何事嬾於嵇叔夜，更無書札答公卿。"
    ],
    "added_time": "2026-01-03 09:29:31"
  },
  {
    "source_file": "poet.song.80000.json",
    "title": "次韻趙承之九日出郊",
    "author": "王安中",
    "paragraphs": [
      "結客西城昔夢長，無題重和不成章。",
      "老看殘菊情多感，靜數冥鴻首屢昂。",
      "餻酒故應隨節辦，絲桐政好爲秋張。",
      "鞭笞鸞鳯饒君去，獨守庭秋坐夕陽。"
    ],
    "added_time": "2026-01-03 09:29:39"
  },
  {
    "source_file": "poet.song.95000.json",
    "title": "宋正紀輓詞二首  其二",
    "author": "郭印",
    "paragraphs": [
      "姻好通來十八春，酒盃詩卷最相親。",
      "休心失約尋真侣，轉首誰知作古人。",
      "庵畔松篁長泣雨，室中書史暗凝塵。",
      "我嘗一訪經行處，白日蕭條倍愴神。"
    ],
    "added_time": "2026-01-03 09:29:58"
  },
  {
    "source_file": "poet.tang.45000.json",
    "title": "詠竹根珓子",
    "author": "貫休",
    "paragraphs": [
      "出處慙林藪，才微幸一陽。",
      "不緣懷片善，豈得近馨香。",
      "節亦因人淨，聲從擲地彰。",
      "但令筋力在，永願報時昌。"
    ],
    "added_time": "2026-01-03 09:30:06"
  },
  {
    "source_file": "poet.song.85000.json",
    "title": "送僧慧卓",
    "author": "孫覿",
    "paragraphs": [
      "瓦盂錫杖布行纒，風意泠泠意欲仙。",
      "一片閑雲無倚著，悠然吹墮野人邊。"
    ],
    "added_time": "2026-01-03 09:30:13"
  },
  {
    "source_file": "poet.song.7000.json",
    "title": "梵天寺閑居書事",
    "author": "釋智圓",
    "paragraphs": [
      "松杉圍靜室，蹤跡遠人羣。",
      "抱疾添華髪，看山羨白雲。",
      "苔痕經雨長，蟬韻带風聞。",
      "獨坐無來客，西軒日又曛。"
    ],
    "added_time": "2026-01-03 09:30:39"
  },
  {
    "source_file": "poet.tang.18000.json",
    "title": "賦得秋河曙耿耿送郭秀才應舉",
    "author": "歐陽詹",
    "paragraphs": [
      "月沒天欲明，秋河尚凝白。",
      "皚皚積光素，耿耿橫虛碧。",
      "南斗接，北辰連，空濛鴻洞浮高天。",
      "蕩蕩漫漫皆晶然，實類平蕪流大川。",
      "星爲潭底珠，雲是波中煙。",
      "雞唱漏盡東方作，曲渚蒼蒼曉霜落。",
      "鴈叫疑從清淺驚，鳧聲似在沿洄泊。",
      "幷州細侯直下孫，才應秋賦懷金門。",
      "念排雲漢將飛翻，仰之踴躍當華軒。",
      "夜來陪餞歐陽子，偶坐通宵見深旨。",
      "心知慷慨日昭然，前程心在青雲裏。"
    ],
    "added_time": "2026-01-03 09:30:44"
  },
  {
    "source_file": "poet.song.91000.json",
    "title": "歲前三日立春值雪會同僚飲",
    "author": "張綱",
    "paragraphs": [
      "三日殘冬趁臈回，飛霙滿眼送春來。",
      "香浮綵勝隨宜带，花着瑤林是處開。",
      "已卜屢豐歌井邑，何妨乘興倒樽罍。",
      "東陽莫訝休文瘦，老病仍添一歲催。"
    ],
    "added_time": "2026-01-03 09:30:54"
  },
  {
    "source_file": "poet.song.71000.json",
    "title": "春晚獨游鳳林園",
    "author": "司馬棫",
    "paragraphs": [
      "紅英亂點綠苔錢，林影扶疏翠可憐。",
      "飛蝶惹殘花上露，戲魚摇碎水中天。",
      "金羈不見尋芳馬，蘭櫂空停載酒船。",
      "送盡春歸人未老，鶑啼花發又明年。"
    ],
    "added_time": "2026-01-03 09:31:15"
  },
  {
    "source_file": "poet.song.74000.json",
    "title": "二月八日以藉田職事雪中至郊外歸過美之題于屋壁",
    "author": "趙鼎臣",
    "paragraphs": [
      "簿領勞人不少休，暫因王事得抽頭。",
      "不辭出郭辛勤去，聊作尋春爛漫遊。",
      "酒興欲狂無客喚，雪花方急被風收。",
      "鑾輿不日臨千畝，鬰鬰天田瑞氣浮。"
    ],
    "added_time": "2026-01-03 09:31:21"
  },
  {
    "source_file": "poet.tang.11000.json",
    "title": "暮春題瀼西新賃草屋五首 五",
    "author": "杜甫",
    "paragraphs": [
      "欲陳濟世策，已老尚書郎。",
      "未息豺虎鬬，空慙鴛鷺行。",
      "時危人事急，風逆羽毛傷。",
      "落日悲江漢，中宵淚滿床。"
    ],
    "added_time": "2026-01-03 09:31:26"
  },
  {
    "source_file": "poet.tang.10000.json",
    "title": "自淇涉黃河途中作十三首 十一",
    "author": "高適",
    "paragraphs": [
      "我行倦風湍，輟棹將問津。",
      "空傳歌瓠子，感慨獨愁人。",
      "孟夏桑葉肥，穠陰夾長津。",
      "蠶農有時節，田野無閑人。",
      "臨水狎漁樵，望山懷隱淪。",
      "誰能去京洛，顦顇對風塵。"
    ],
    "added_time": "2026-01-03 09:31:40"
  },
  {
    "source_file": "poet.song.98000.json",
    "title": "白馬渡",
    "author": "洪皓",
    "paragraphs": [
      "國步日多事，霜露任霑衣。",
      "留落十五年，至今方北歸。",
      "繚繞一萬里，人物太半非。",
      "昔時渡盟津，賓從爭扶持。",
      "兹辰渡白馬，陰曀日無輝。",
      "一酎祈利涉，馮夷莫予違。",
      "驚秋感葉脱，况乃思鱸肥。",
      "父老行歎息，風雨仍霏微。",
      "夜投胙城宿，百里即王畿。",
      "遙望一惆悵，何當拜天威。"
    ],
    "added_time": "2026-01-03 09:31:49"
  },
  {
    "source_file": "poet.song.53000.json",
    "title": "和朱君况卜居",
    "author": "孔平仲",
    "paragraphs": [
      "吾身當老此園中，世路崎嶇幾萬重。",
      "且飽稻粱隨雁鶩，盡將雲雨付蛟龍。",
      "求閒有志終須得，招隠何人肯見從。",
      "且爲莆田朱處士，比鄰先種七株松。"
    ],
    "added_time": "2026-01-03 09:32:27"
  },
  {
    "source_file": "poet.tang.37000.json",
    "title": "長門怨二首 二",
    "author": "鄭谷",
    "paragraphs": [
      "流水君恩共不回，杏花爭忍掃成堆。",
      "殘春未必多煙雨，淚滴閑堦長綠苔。"
    ],
    "added_time": "2026-01-03 09:32:55"
  },
  {
    "source_file": "poet.song.65000.json",
    "title": "李少卿挽詞",
    "author": "張耒",
    "paragraphs": [
      "青雲舊馳譽，白髮早辭榮。",
      "談笑惟詩酒，交遊盡老成。",
      "支離病中見，瀟洒舊時情。",
      "已矣不可問，九原松柏聲。"
    ],
    "added_time": "2026-01-03 09:33:35"
  },
  {
    "source_file": "poet.song.65000.json",
    "title": "歲暮即事寄子由先生",
    "author": "張耒",
    "paragraphs": [
      "歲暮淮陽客，貧閒兩有餘。",
      "朝昏面壁坐，風雪閉門居。",
      "老去深依佛，年衰更嗜書。",
      "未能忘素業，聊用慰窮途。",
      "下里皆平屋，開門即古墟。",
      "雞豚來近舍，舂汲頼鄰夫。",
      "雪壓移來竹，霜萎自種蔬。",
      "烏皮蒙燕几，褐帽裹僧顱。",
      "肉似聞韶客，齋如持律徒。",
      "女寒愁粉黛，男窘補衣裾。",
      "已病藥三暴，辭貧飯一盂。",
      "長瓶卧牆角，短褐倒天吳。",
      "宵寐衾鋪鐵，晨炊米數珠。",
      "木鑱隨杜脛，葛製暖韓軀。",
      "時命今如此，功名已矣乎。",
      "談愁風射馬，拙待兔逢株。",
      "久慕香城樂，深諳夢境虛。",
      "誰憐九頓首，正有一長吁。",
      "瞻望身空老，蒼茫歲欲除。",
      "何當聞妙誨，黥刖待完膚。"
    ],
    "added_time": "2026-01-03 09:33:35"
  },
  {
    "source_file": "poet.song.65000.json",
    "title": "用歐陽文忠韵雪詩",
    "author": "張耒",
    "paragraphs": [
      "密雪當殘臘，衝風到蓽門。",
      "洒窗驚紙濕，入竹覺聲繁。",
      "天闊飄無界，城高積有痕。",
      "氣和歸麥隴，水味到茶軒。",
      "廣陌無遊騎，空郵有滯轅。",
      "炎爐聊自暖，濁酒僅能溫。",
      "野迥征鞍設，邊寒塞甲屯。",
      "振奇歌歷歷，迴袖舞蹲蹲。",
      "客至須駝褐，相逢頼酒樽。",
      "晴明占草木，春意到閒園。"
    ],
    "added_time": "2026-01-03 09:33:35"
  },
  {
    "source_file": "poet.song.65000.json",
    "title": "題譙東魏武帝廟",
    "author": "張耒",
    "paragraphs": [
      "草昧羣龍鬭，英雄接上游。",
      "吳卑青蓋伏，蜀陋葆車留。",
      "挾漢臨諸夏，中原半九州。",
      "人驚呂布縛，誰信本初憂。",
      "天作西南限，時方割據秋。",
      "力終回赤壁，功止霸諸侯。",
      "歷數知歸禹，乾坤正造周。",
      "事商完夙志，傳子豈人謀。",
      "銅雀佳人恨，西陵拱木秋。",
      "千年故鄉廟，歌舞薦牢羞。"
    ],
    "added_time": "2026-01-03 09:33:35"
  },
  {
    "source_file": "poet.song.61000.json",
    "title": "鸚鵡洲",
    "author": "賀鑄",
    "paragraphs": [
      "鸚鵡隴下鳥，能語奇羽毛。",
      "羅罻巧相致，琱籠關鐍牢。",
      "長懷故園樹，烟雨落空巢。",
      "萬里遷澤國，舟輿□□勞。",
      "正平託物賦，健筆不停操。",
      "千載訪陳躅，晴沙葭菼高。",
      "珍禽不復見，慨想若人豪。",
      "處士起河朔，英風拔時髦。",
      "文章儷墳誥，俛就猶詩騷。",
      "兒汝命楊孔，奴兵視劉曹。",
      "姦雄可奈此，束之投楚郊。",
      "忤俗竟非命，惜哉時不遭。",
      "非無擇木智，天下方滔滔。",
      "遺幹泯魚腹，浮魂誰復招。",
      "近結屈平好，佩蘭雜申椒。",
      "遠慙子胥烈，怒氣翻秋濤。",
      "空餘春草碧，恨血滿江皋。"
    ],
    "added_time": "2026-01-03 09:34:08"
  },
  {
    "source_file": "poet.song.52000.json",
    "title": "次韵少游和子理梅花",
    "author": "釋道潜",
    "paragraphs": [
      "朔風蕭蕭方振槁，雪壓茅齋欲欹倒。",
      "門前誰送一枝梅，問訊山僧少病惱。",
      "强將筆力爲摹寫，麗句已輸何遜早。",
      "碧桃丹杏空自妍，嚼蕊嗅香無此好。",
      "先生携酒傍玉叢，醉裏雄辭驚電掃。",
      "東溪不見謫仙人，江路還逢少陵老。",
      "我雖不飲爲詩牽，不惜山衣同藉草。",
      "要看陶令插花歸，醉臥清風軼軒昊。"
    ],
    "added_time": "2026-01-03 09:34:11"
  },
  {
    "source_file": "poet.song.52000.json",
    "title": "夜泊淮上復寄逢原",
    "author": "釋道潜",
    "paragraphs": [
      "黄沙白草滿淮垠，逆旅蕭條思不禁。",
      "風約亂雲歸隴首，角催明月出波心。",
      "槎頭湧處潮初上，斗柄移時夢未沈。",
      "遙想故人投宿地，畫船應在碧榆林。"
    ],
    "added_time": "2026-01-03 09:34:11"
  },
  {
    "source_file": "poet.tang.22000.json",
    "title": "長恨歌",
    "author": "白居易",
    "paragraphs": [
      "漢皇重色思傾國，御宇多年求不得。",
      "楊家有女初長成，養在深閨人未識。",
      "天生麗質難自棄，一朝選在君王側。",
      "回眸一笑百媚生，六宮粉黛無顏色。",
      "春寒賜浴華清池，溫泉水滑洗凝脂。",
      "侍兒扶起嬌無力，始是新承恩澤時。",
      "雲鬢花顏金步搖，芙蓉帳暖度春宵。",
      "春宵苦短日高起，從此君王不早朝。",
      "承歡侍宴無閑暇，春從春遊夜專夜。",
      "後宮佳麗三千人，三千寵愛在一身。",
      "金屋妝成嬌侍夜，玉樓宴罷醉和春。",
      "姊妹弟兄皆列土，可憐光彩生門戶。",
      "遂令天下父母心，不重生男重生女。",
      "驪宮高處入青雲，仙樂風飄處處聞。",
      "緩歌慢舞凝絲竹，盡日君王看不足。",
      "漁陽鞞鼓動地來，驚破霓裳羽衣曲。",
      "九重城闕煙塵生，千乘萬騎西南行。",
      "翠華搖搖行復止，西出都門百餘里。",
      "六軍不發無奈何，宛轉蛾眉馬前死。",
      "花鈿委地無人收，翠翹金雀玉搔頭。",
      "君王掩面救不得，回看血淚相和流。",
      "黃埃散漫風蕭索，雲棧縈紆登劒閣。",
      "峨嵋山下少人行，旌旗無光日色薄。",
      "蜀江水碧蜀山青，聖主朝朝暮暮情。",
      "行宮見月傷心色，夜雨聞鈴腸斷聲。",
      "天旋日轉迴龍馭，到此躊躇不能去。",
      "馬嵬坡下泥土中，不見玉顏空死處。",
      "君臣相顧盡霑衣，東望都門信馬歸。",
      "歸來池苑皆依舊，太液芙蓉未央柳。",
      "芙蓉如面柳如眉，對此如何不淚垂？",
      "春風桃李花開夜，秋雨梧桐葉落時。",
      "西宮南苑多秋草，宮葉滿階紅不埽。",
      "棃園弟子白髮新，椒房阿監青娥老。",
      "夕殿螢飛思悄然，孤燈挑盡未成眠。",
      "遲遲鐘鼓初長夜，耿耿星河欲曙天。",
      "鴛鴦瓦冷霜華重，翡翠衾寒誰與共。",
      "悠悠生死別經年，魂魄不曾來入夢。",
      "臨邛道士鴻都客，能以精誠致魂魄。",
      "爲感君王展轉思，遂教方士殷勤覓。",
      "排空馭氣奔如電，升天入地求之徧。",
      "上窮碧落下黃泉，兩處茫茫皆不見。",
      "忽聞海上有仙山，山在虛無縹緲間。",
      "樓閣玲瓏五雲起，其中綽約多仙子。",
      "中有一人字太真，雪膚花貌參差是。",
      "金闕西廂叩玉扃，轉教小玉報雙成。",
      "聞道漢家天子使，九華帳裏夢魂驚。",
      "攬衣推枕起裴回，珠箔銀屏邐迤開。",
      "雲鬢半偏新睡覺，花冠不整下堂來。",
      "風吹仙袂飄颻舉，猶似霓裳羽衣舞。",
      "玉容寂莫淚闌干，棃花一枝春帶雨。",
      "含情凝睇謝君王，一別音容兩渺茫。",
      "昭陽殿裏恩愛絕，蓬萊宮中日月長。",
      "回頭下望人寰處，不見長安見塵霧。",
      "唯將舊物表深情，鈿合金釵寄將去。",
      "釵留一股合一扇，釵擘黃金合分鈿。",
      "但教心似金鈿堅，天上人間會相見。",
      "臨別殷勤重寄詞，詞中有誓兩心知。",
      "七月七日長生殿，夜半無人私語時。",
      "在天願作比翼鳥，在地願爲連理枝。",
      "天長地久有時盡，此恨緜緜無絕期。"
    ],
    "added_time": "2026-01-03 09:34:13"
  },
  {
    "source_file": "poet.tang.22000.json",
    "title": "婦人苦",
    "author": "白居易",
    "paragraphs": [
      "蟬鬢加意梳，蛾眉用心埽。",
      "幾度曉妝成，君看不言好。",
      "妾身重同穴，君意輕偕老。",
      "惆悵去年來，心知未能道。",
      "今朝一開口，語少意何深。",
      "願引他時事，移君此日心。",
      "人言夫婦親，義合如一身。",
      "及至死生際，何曾苦樂均。",
      "婦人一喪夫，終身守孤孑。",
      "有如林中竹，忽被風吹折。",
      "一折不重生，枯死猶抱節。",
      "男兒若喪婦，能不暫傷情。",
      "應似門前柳，逢春易發榮。",
      "風吹一枝折，還有一枝生。",
      "爲君委曲言，願君再三聽。",
      "須知婦人苦，從此莫相輕。"
    ],
    "added_time": "2026-01-03 09:34:13"
  },
  {
    "source_file": "poet.tang.22000.json",
    "title": "長安道",
    "author": "白居易",
    "paragraphs": [
      "花枝缺處青樓開，豔歌一曲酒一杯。",
      "美人勸我急行樂，自古朱顏不再來。",
      "君不見外州客，長安道，一迴來，一迴老。"
    ],
    "added_time": "2026-01-03 09:34:13"
  },
  {
    "source_file": "poet.tang.22000.json",
    "title": "潛別離",
    "author": "白居易",
    "paragraphs": [
      "不得哭，潛別離，不得語，闇相思。",
      "兩心之外無人知，深籠夜鏁獨棲鳥。",
      "利劒春斷連理枝，河水雖濁有清日。",
      "烏頭雖黑有白時，唯有潛離與暗別。"
    ],
    "added_time": "2026-01-03 09:34:13"
  },
  {
    "source_file": "poet.tang.22000.json",
    "title": "隔浦蓮",
    "author": "白居易",
    "paragraphs": [
      "隔浦愛紅蓮，昨日看猶在。",
      "夜來風吹落，只得一回采。",
      "花開雖有明年期，復愁明年還暫時。"
    ],
    "added_time": "2026-01-03 09:34:13"
  },
  {
    "source_file": "poet.tang.19000.json",
    "title": "和令狐相公言懷寄河中楊少尹",
    "author": "劉禹錫",
    "paragraphs": [
      "章句慙非第一流，世間才子昔陪遊。",
      "吳宮已歎芙蓉死，邊月空悲蘆管秋。",
      "任向洛陽稱傲吏，苦教河上領諸侯。",
      "石渠甘對圖書老，關外楊公安穩不。"
    ],
    "added_time": "2026-01-03 09:34:44"
  },
  {
    "source_file": "poet.song.57000.json",
    "title": "鄒操",
    "author": "黄庭堅",
    "paragraphs": [
      "歸歟懷哉，此邦不可以遊。",
      "眷吾車而有柅，非河滸之無舟。",
      "政何君而莫與，君何國而莫求。",
      "歲荏荏而老至，慨時運之不逑。",
      "洋洋乎水哉，丘之不得濟也。",
      "昊天不弔，仁者此無罪也。",
      "攬國辟而家擅，幾何而不殆也。",
      "心病不可藥，手足未有害也。",
      "鳥覆巢於主人，鳳摩天而逝也。",
      "求所用生喪其生，吾不忍幪此蠆也。",
      "豈曰如之何，然後求諸蔡也。",
      "已乎已乎！鳥獸山林，則以食也。",
      "天下有道，丘不與易也。",
      "歸我休矣，奉帝則也。",
      "大同至小，天地德也。",
      "小物自私，智之賊也。",
      "國無知兮，我非傷悲兮。",
      "騶御委轡，四牡馳兮。",
      "心不慊於前驅，又欲下而走兮。",
      "中園有林，斧所相兮。",
      "大厦峨峨，不謀匠兮。",
      "往者不可及，來者吾猶望兮。"
    ],
    "added_time": "2026-01-03 09:35:26"
  },
  {
    "source_file": "poet.tang.18000.json",
    "title": "題華十二判官汝州宅內亭",
    "author": "歐陽詹",
    "paragraphs": [
      "高居勝景誰能有，佳意幽情共可歡。",
      "新柳遶門青翡翠，修篁浮徑碧琅玕。",
      "步兵阮籍空除屏，彭澤陶潛謾挂冠。",
      "只在城隍也趨府，豈如吾子道斯安。"
    ],
    "added_time": "2026-01-03 09:35:28"
  },
  {
    "source_file": "poet.tang.22000.json",
    "title": "醉後狂言酬贈蕭殷二協律",
    "author": "白居易",
    "paragraphs": [
      "餘杭邑客多羇貧，其間甚者蕭與殷。",
      "天寒身上猶衣葛，日高甑中未拂塵。",
      "江城山寺十一月，北風吹沙雪紛紛。",
      "賓客不見綈袍惠，黎庶未霑襦袴恩。",
      "此時太守自慙媿，重衣複衾有餘溫。",
      "因命染人與鍼女，先製兩裘贈二君。",
      "吳緜細輭桂布密，柔如狐腋白似雲。",
      "勞將詩書投贈我，如此小惠何足論。",
      "我有大裘君未見，寬廣和暖如陽春。",
      "此裘非繒亦非纊，裁以法度絮以仁。",
      "刀尺鈍拙製未畢，出亦不獨裹一身。",
      "若令在郡得五考，與君展覆杭州人。"
    ],
    "added_time": "2026-01-03 09:37:12"
  },
  {
    "source_file": "poet.song.61000.json",
    "title": "懷寄周元翁十首  其九",
    "author": "賀鑄",
    "paragraphs": [
      "周郎有史才，班馬可並驅。",
      "紛紛讒諂人，畏君筆削誅。",
      "我恨接君晚，要亦君之徒。",
      "沈痾積歲月，顧此留須臾。",
      "志我壙中石，頼君文不諛。",
      "庶乎陵谷變，名字見君書。"
    ],
    "added_time": "2026-01-03 09:37:26"
  },
  {
    "source_file": "poet.song.64000.json",
    "title": "次潁川",
    "author": "張耒",
    "paragraphs": [
      "許昌古名都，氣象良未替。",
      "客子遠道來，塵埃滿襟袂。",
      "黄昏造孤驛，買飯嚙枯胾。",
      "庭寬蟾蜍高，霜氣徹寒被。",
      "頼携朱提杯，可具一飯費。",
      "無人勸我酌，孤獨伴客醉。",
      "笙簫誰家樓，語笑月中市。",
      "何人不行樂，而我獨涕淚。",
      "夜長更漏稀，風急鼓鼙駛。",
      "天明卷席去，行止隨所值。"
    ],
    "added_time": "2026-01-03 09:37:59"
  },
  {
    "source_file": "poet.song.64000.json",
    "title": "次韵魯直夏日齋中",
    "author": "張耒",
    "paragraphs": [
      "文章慚骯髒，談舌罷雋永。",
      "年來屏百事，但願兩耳靜。",
      "黄公安禪室，不覺在市井。",
      "客來飽清風，可是徒造請。",
      "犧尊與社樗，妄計幸不幸。",
      "願君妙觀察，金門等雲嶺。"
    ],
    "added_time": "2026-01-03 09:37:59"
  },
  {
    "source_file": "poet.song.98000.json",
    "title": "次謁茶假寐之句",
    "author": "洪皓",
    "paragraphs": [
      "僻陋雖無車馬喧，支頥時復抱愁眠。",
      "我思蝶夢爲園吏，君繼雲封作地仙。",
      "茶盌捧来休怨後，詩壇哦罷敢争先。",
      "形如槁木追南郭，隱几何妨效嗒然。"
    ],
    "added_time": "2026-01-03 09:38:51"
  },
  {
    "source_file": "poet.song.89000.json",
    "title": "次符讀書城南韻",
    "author": "李綱",
    "paragraphs": [
      "騄驥有駿足，調御始服輿。",
      "天資已髙邁，淬礪資羣書。",
      "敏學復好問，端由方寸虛。",
      "超然適正道，克慎在厥初。",
      "百家見異户，六藝知同閭。",
      "愽觀而妙柬，奥義將燦如。",
      "纖繳下雲鵠，沈鈎出淵魚。",
      "精思理難遯，篤志道匪疏。",
      "溉根食其實，浚源導成渠。",
      "反已類學射，求心猶放豬。",
      "精英謝糟粕，光景走蟾蜍。",
      "寸陰寶尺璧，旨味勝浮蛆。",
      "是中苟得趣，何適不可居。",
      "問言何以然，得之在學歟。",
      "譬猶大農家，豐年多蓄儲。",
      "人皆升斗窘，已獨倉箱餘。",
      "自飽以及衆，愽施誠樂且。",
      "文章乃餘事，筆墨爲耕鋤。",
      "當爲丹山鳯，勿作黔中驢。",
      "本末固有序，未菑那得畬。",
      "致身霄漢上，登降白玉除。",
      "朱雲既折檻，辛毘亦牽裾。",
      "愛君當以誠，危言豈邀譽。",
      "自古富貴者，磨滅同丘墟。",
      "何如任直道，用捨隨卷舒。",
      "不能乃自棄，君子其疾諸。",
      "願言力學人，去去無躊躇。"
    ],
    "added_time": "2026-01-03 09:40:00"
  },
  {
    "source_file": "poet.song.74000.json",
    "title": "次韵仲兄美之喜歸二首  其二",
    "author": "趙鼎臣",
    "paragraphs": [
      "纖纖楊葉舞脩眉，珍重煙光惹客衣。",
      "碧杏梢頭鶑百囀，黄茅簷外燕雙飛。",
      "自諳漁父醒猶醉，莫怨劉郎去又歸。",
      "今日正南驅馬首，未饒陰藿向陽暉。"
    ],
    "added_time": "2026-01-03 09:40:53"
  },
  {
    "source_file": "poet.song.74000.json",
    "title": "鄉人胡舜舉見和再次韵",
    "author": "趙鼎臣",
    "paragraphs": [
      "咳唾珠璣出緒餘，舊傳詞賦壓三都。",
      "先生年輩如今少，鄉里人情似舊無。",
      "睡思不禁詩作惱，衰顔正頼酒塗糊。",
      "他年雞黍陪鄉社，愧我空空一鄙夫。"
    ],
    "added_time": "2026-01-03 09:40:53"
  },
  {
    "source_file": "poet.song.91000.json",
    "title": "顯仁皇后挽詞三首  其二",
    "author": "張綱",
    "paragraphs": [
      "長樂坤儀肅，思齊母道全。",
      "九州供大養，八帙茂遐年。",
      "仗簇江山外，哀纒日月邊。",
      "遺芳歸史筆，萬古照青編。"
    ],
    "added_time": "2026-01-03 09:41:20"
  },
  {
    "source_file": "poet.song.90000.json",
    "title": "正之復次前韻作四篇見示是日適登城樓以望江山且閲捷報因賦六章以報之  其二",
    "author": "李綱",
    "paragraphs": [
      "黠虜狂謀犯泗濱，脅從太半是吾人。",
      "且将戈戟殱蛇豕，會把衣裳易介鱗。",
      "河洛至今思帝德，雲龍行見會王春。",
      "漢官儀物都如舊，混一車書萬國賓。"
    ],
    "added_time": "2026-01-03 09:41:22"
  },
  {
    "source_file": "poet.song.64000.json",
    "title": "宣城至日謁天慶觀行香呈郡僚",
    "author": "張耒",
    "paragraphs": [
      "溪山慘殘歲，况乃值深冬。",
      "清晨率其屬，肆禮凝琳宮。",
      "漠漠冒原露，凄凄隔水風。",
      "南方異氣候，霜葉未全紅。",
      "忽憶簪史筆，早趨闢蒼龍。",
      "拜舞東閣上，佳氣鬰葱葱。",
      "談笑出右掖，交游盡英雄。",
      "老大心已矣，依然魂夢中。"
    ],
    "added_time": "2026-01-03 09:41:30"
  },
  {
    "source_file": "poet.song.85000.json",
    "title": "吳漢逸家荆谿蓄古書奇器甚富余欲造觀而未果賦小詩先之",
    "author": "孫覿",
    "paragraphs": [
      "高人臥江海，煙雨三家村。",
      "白眼憎俗徒，青山自當門。",
      "披圖望千載，耿耿尚自存。",
      "金鑄騕褭蹏，漆書科斗文。",
      "虬螭盤六印，犧象刻四尊。",
      "劍包虎皮斑，琴漫蛇腹紋。",
      "猶吐星芒寒，尚带雷斧痕。",
      "我亦望古者，昂昂真戴盆。",
      "儻未倚門揮，應許置榻論。",
      "從公問奇字，載酒過子雲。"
    ],
    "added_time": "2026-01-03 09:42:15"
  },
  {
    "source_file": "poet.tang.2000.json",
    "title": "冬日宴于庶子宅各賦一字得節",
    "author": "杜正倫",
    "paragraphs": [
      "李門余妄進，徐榻君恆設。",
      "清論暢玄言，雅琴飛白雪。",
      "寒雲曖落景，朔風淒暮節。",
      "方欣投轄情，且駐當歸別。"
    ],
    "added_time": "2026-01-03 09:42:39"
  },
  {
    "source_file": "poet.song.52000.json",
    "title": "曾子固舍人挽辭  其一",
    "author": "釋道潜",
    "paragraphs": [
      "命世高標見實難，狂瀾既倒頼公還。",
      "學窮游夏淵源際，文列班楊伯仲間。",
      "落落聲塵隨逝水，滔滔論著在名山。",
      "凄凉四海門人淚，想對秋風爲一潸。"
    ],
    "added_time": "2026-01-03 09:42:57"
  },
  {
    "source_file": "poet.song.98000.json",
    "title": "樂府雜擬  其四",
    "author": "黄彥平",
    "paragraphs": [
      "往者東門瓜，近接咸陽道。",
      "炎風沉玉甃，宿露薅瑤草。",
      "召平磊落人，此亦有何好。",
      "常時玩鈎带，不復嘆枯槁。",
      "武陵桃易華，甪里芝難老。",
      "戰爭兹云始，賤貧儻長保。"
    ],
    "added_time": "2026-01-03 09:42:59"
  },
  {
    "source_file": "poet.tang.3000.json",
    "title": "三月曲水宴得煙字",
    "author": "王勃",
    "paragraphs": [
      "彭澤官初去，河陽賦始傳。",
      "田園歸舊國，詩酒間長筵。",
      "列室窺丹洞，分樓瞰紫煙。",
      "縈回亙津渡，出沒控郊鄽。",
      "鳳琴調上客，龍轡儼羣仙。",
      "松石偏宜古，藤蘿不記年。",
      "重簷交密樹，複磴擁危泉。",
      "抗石晞南嶺，乘沙眇北川。",
      "傅巖來築處，磻谿入釣前。",
      "日斜真趣遠，幽思夢涼蟬。"
    ],
    "added_time": "2026-01-03 09:43:23"
  },
  {
    "source_file": "poet.tang.36000.json",
    "title": "歲晚言事寄鄉中親友",
    "author": "方干",
    "paragraphs": [
      "急景蒼茫晝若昏，夜風乾峭觸前軒。",
      "寒威半入龍蛇窟，暖氣全歸草樹根。",
      "蠟燼凝來多碧焰，香醪滴處有冰痕。",
      "尺書未達年應老，先被新春入故園。"
    ],
    "added_time": "2026-01-03 09:43:33"
  },
  {
    "source_file": "poet.song.89000.json",
    "title": "季明惠含笑花其香滿室以詩報之",
    "author": "李綱",
    "paragraphs": [
      "奇葩爲我摘芳條，一笑嫣然特地嬌。",
      "花露玉顔誠巧倩，葉堆雲鬢愈妖嬈。",
      "韜藏妙質踰三月，噴洩清香在一朝。",
      "更把綵絲纒綠萼，肯教芳馥片時銷。"
    ],
    "added_time": "2026-01-03 09:43:44"
  },
  {
    "source_file": "poet.tang.12000.json",
    "title": "遣悶戲呈路十九曹長",
    "author": "杜甫",
    "paragraphs": [
      "江浦雷聲喧昨夜，春城雨色動微寒。",
      "黃鸝竝坐交愁濕，白鷺羣飛大劇乾。",
      "晚節漸於詩律細，誰家數去酒杯寬。",
      "惟吾最愛清狂客，百徧向看意未闌。"
    ],
    "added_time": "2026-01-03 09:44:12"
  },
  {
    "source_file": "poet.song.81000.json",
    "title": "聞平江焚爇",
    "author": "釋懷深",
    "paragraphs": [
      "阿呵呵了阿呵呵，聚落都如螻蟻窼。",
      "一弄火銷無影跡，幾人於此悟南柯。"
    ],
    "added_time": "2026-01-03 09:44:34"
  },
  {
    "source_file": "poet.song.81000.json",
    "title": "示師勤",
    "author": "釋懷深",
    "paragraphs": [
      "出家畢竟事如何，超越情塵敵死魔。",
      "莫向叢森貪飽暖，百年光境等閑過。"
    ],
    "added_time": "2026-01-03 09:44:34"
  },
  {
    "source_file": "poet.song.64000.json",
    "title": "今旦",
    "author": "張耒",
    "paragraphs": [
      "今旦寒氣至，晨坐進一杯。",
      "一杯未能已，三酌竟空罍。",
      "我有胸臆事，欲言誰使陪。",
      "往往中夜歎，鬰結無由開。",
      "頼此樽中君，破悶有後來。",
      "時時從之遊，報我以歡咍。",
      "古國多寒肴，老妻治炮煨。",
      "誰云一日富，此價萬瓊瑰。"
    ],
    "added_time": "2026-01-03 09:44:48"
  },
  {
    "source_file": "poet.tang.27000.json",
    "title": "和劉補闕秋園寓興之什十首 一",
    "author": "朱慶餘",
    "paragraphs": [
      "閑園清氣滿，新興日堪追。",
      "隔水蟬鳴後，當簷鴈過時。",
      "雨餘槐穟重，霜近藥苗衰。",
      "不以朝簪貴，多將野客期。"
    ],
    "added_time": "2026-01-03 09:44:51"
  },
  {
    "source_file": "poet.song.53000.json",
    "title": "送提舉太平觀熊舍人  其一",
    "author": "孔平仲",
    "paragraphs": [
      "未歸西掖掌絲綸，且面南譙作守臣。",
      "三已何嘗觀慍色，一鳴從此却驚人。",
      "朱轓暫去求民瘼，黄闥行當秉國鈞。",
      "記取廬山公舊隠，幾多草木待青春。"
    ],
    "added_time": "2026-01-03 09:45:27"
  },
  {
    "source_file": "poet.tang.26000.json",
    "title": "郊居作",
    "author": "殷堯藩",
    "paragraphs": [
      "碧樹濃陰護短垣，蒼江春煖渚鳧喧。",
      "買魚試喚鳴榔艇，尋鶴因行隔壠村。",
      "生理何憑文是業，世情縱遣酒盈樽。",
      "相逢謂我迂疎甚，欲辨還憎恐失言。"
    ],
    "added_time": "2026-01-03 09:45:51"
  },
  {
    "source_file": "poet.song.61000.json",
    "title": "寄金陵倉官趙令毣通直",
    "author": "賀鑄",
    "paragraphs": [
      "歲律倏云莫，王孫興可堪。",
      "羨雲歸日下，隨雁滯江南。",
      "卑溼求長健，登臨頼半酣。",
      "西州眼中近，早晚寄華緘。"
    ],
    "added_time": "2026-01-03 09:46:09"
  },
  {
    "source_file": "poet.song.65000.json",
    "title": "陳履常惠詩有曾門一老之句不肖二十五歲謁見南豐舍人于山陽始一書而褒與過宜陽有同途至亳之約耒以病不能如期後八年始遇公於京師南豐門人惟君一人而已感舊慨歎因成鄙句願勿他示",
    "author": "張耒",
    "paragraphs": [
      "南豐冢木已蕭蕭，猶有門人守一瓢。",
      "文彩自應傳壺奧，典刑猶可想風標。",
      "紛紛但見侏儒飽，寂寂誰歌隠士招。",
      "十載敝冠彈未得，簪纓知復爲誰彯。"
    ],
    "added_time": "2026-01-03 09:46:33"
  },
  {
    "source_file": "poet.song.90000.json",
    "title": "冬日來觀鼓山新閣偶成古風三十韻",
    "author": "李綱",
    "paragraphs": [
      "尋盟訪鼓山，風物宛如昨。",
      "山中有開士，彈指成傑閣。",
      "應真飛錫來，一一得所託。",
      "翬飛騫棟甍，絢爛麗丹雘。",
      "峨峨大頂峰，孤影入簷角。",
      "乃知象教力，建立必卓犖。",
      "却爲靈源遊，雲木互參錯。",
      "巖深松桂香，石古苔蘚剝。",
      "冬温日清美，景短氣蕭索。",
      "天然資野逸，安用遮翠幕。",
      "快哉緬登臨，及此小搖落。",
      "乘髙望瀛海，南極露垠堮。",
      "蓬壺在跬步，誰謂仙山邈。",
      "蒼茫杳靄中，萬象恣磅礴。",
      "迴頭睇中原，郡國半沙漠。",
      "犬羊污宫殿，蛇豕穴城郭。",
      "疇能挽天河，一洗氛祲惡。",
      "我生多艱虞，久矣衰病作。",
      "君恩聽言歸，養拙侣猿鶴。",
      "忽忽歲遒盡，平子殊不樂。",
      "幸同二三子，杖履徧丘壑。",
      "躋攀力尚强，談笑心無怍。",
      "野鹿飽豐甘，冥鴻在寥廓。",
      "翻思軒冕間，何異遭束縳。",
      "斯遊信清絕，妙賞寄寂寞。",
      "晚來凄以風，遠色秀增岳。",
      "泠泠鐘磬聲，随月度林薄。",
      "惄焉感時心，未免如隕籜。",
      "倘能駕雲螭，豈復憂世瘼。",
      "會當期若士，相與踞龜殻。"
    ],
    "added_time": "2026-01-03 09:46:50"
  },
  {
    "source_file": "poet.song.90000.json",
    "title": "還自鼓山過鱓溪遊大乘榴花洞瞻禮文殊聖像漫成三首  其一",
    "author": "李綱",
    "paragraphs": [
      "一派寒流作小溪，松篁深處有叢祠。",
      "千年鱓骨專車在，百丈靈湫瀑布垂。",
      "粳稻豐穰欣歲樂，笳簫清咽報神私。",
      "更将小雨爲滂潤，正是農夫播麥時。"
    ],
    "added_time": "2026-01-03 09:46:50"
  },
  {
    "source_file": "poet.song.88000.json",
    "title": "謁梅公墓",
    "author": "周紫芝",
    "paragraphs": [
      "當年蠻錦織梅花，此日蒼藤立暝鴉。",
      "白水碑殘猶結客，潁州兵亂已無家。",
      "何年有客常留劍，舉世知誰可押衙。",
      "我一舉杯澆馬鬛，更從底處問侯芭。"
    ],
    "added_time": "2026-01-03 09:46:51"
  },
  {
    "source_file": "poet.tang.32000.json",
    "title": "送供奉喻鍊師歸天目山",
    "author": "李頻",
    "paragraphs": [
      "承恩雖內殿，得道本深山。",
      "舉世相看老，孤峰獨自還。",
      "溪來青壁裏，路在白雲間。",
      "絕頂無人住，雙峰是舊關。"
    ],
    "added_time": "2026-01-03 09:46:54"
  },
  {
    "source_file": "poet.tang.19000.json",
    "title": "再授連州至衡陽酬柳柳州贈別",
    "author": "劉禹錫",
    "paragraphs": [
      "去國十年同赴召，渡湘千里又分岐。",
      "重臨事異黃丞相，三黜名慙柳士師。",
      "歸目併隨回鴈盡，愁腸正遇斷猿時。",
      "桂江東過連山下，相望長吟有所思。"
    ],
    "added_time": "2026-01-03 09:47:12"
  },
  {
    "source_file": "poet.song.99000.json",
    "title": "泉州惠安縣迎藏經請小參偈",
    "author": "釋宗杲",
    "paragraphs": [
      "稽首十力大導師，三界獨尊無比況。",
      "示現成佛轉法輪，廣演無邊契經海。",
      "衆生心想念念殊，所轉法輪亦差別。",
      "法輪功德不可量，盡思竭力無能測。",
      "有大經卷在一塵，量等三千大千界。",
      "世有聰慧明達人，具足天眼悉知見。",
      "破塵出經作佛事，不作實與非實想。",
      "又以無邊法界空，納在佛身一毛孔。",
      "須彌鐵圍及大海，一一包容無迫隘。",
      "一毛既爾餘悉然，導師方便亦如是。",
      "念念普遍諸毛孔，念念克證金剛慧。",
      "念念成就佛菩提，念念滿足普賢願。",
      "而不生於戲論心，亦不住於深境界。",
      "如夢如幻如水月，如優曇華出世間。",
      "如是常轉大經卷，了無能轉所轉者。",
      "三世諸佛諸菩薩，聲聞獨覺及天人。",
      "地獄修羅鬼畜等，一一皆承此經力。",
      "我今復與諸佛子，各生殊勝難遇心。",
      "還攝此經一歸塵，安住毘盧法寶藏。"
    ],
    "added_time": "2026-01-03 09:47:41"
  },
  {
    "source_file": "poet.song.99000.json",
    "title": "莊泉伯檢察爲先安撫請陞堂偈",
    "author": "釋宗杲",
    "paragraphs": [
      "近來學佛人，少見不顛倒。",
      "唯務資談柄，棄大而就小。",
      "昧卻直截事，外邊打之遶。",
      "畢竟那一著，何曾得分曉。",
      "獨有莊居士，真實沒虛矯。",
      "斷除煩惱根，烈火燒乾草。",
      "心地既安然，魔境豈能擾。",
      "任爾鬧浩浩，我常靜悄悄。",
      "末後示真歸，如脫破布襖。",
      "加趺入禪定，皓月臨清沼。",
      "透過生死關，擊碎無價寶。",
      "剛正大丈夫，一了一切了。"
    ],
    "added_time": "2026-01-03 09:47:41"
  },
  {
    "source_file": "poet.song.99000.json",
    "title": "方敷文請陞堂舉那吒太子因緣",
    "author": "釋宗杲",
    "paragraphs": [
      "骨肉都還父母了，不知那箇是那吒。",
      "一毛頭上翻身轉，一一毛頭渾不差。"
    ],
    "added_time": "2026-01-03 09:47:41"
  },
  {
    "source_file": "poet.song.99000.json",
    "title": "趙提宮請陞堂偈",
    "author": "釋宗杲",
    "paragraphs": [
      "言前薦得已天涯，句後承當路轉賒。",
      "一擊鐵關如粉碎，水天空闊雁行斜。"
    ],
    "added_time": "2026-01-03 09:47:41"
  },
  {
    "source_file": "poet.song.99000.json",
    "title": "李參政轉物庵",
    "author": "釋宗杲",
    "paragraphs": [
      "若能轉物，即同如來。",
      "咄哉瞿曇，誑諕癡獃。",
      "物無自性，我亦非有。",
      "轉者爲誰，徒勞心手。",
      "知無自性，復是何物。",
      "瞥起情塵，捫空揣骨。",
      "此菴無作，住者何人。",
      "具頂門眼，試辨疏親。"
    ],
    "added_time": "2026-01-03 09:47:41"
  },
  {
    "source_file": "poet.tang.37000.json",
    "title": "送友人歸江南",
    "author": "崔塗",
    "paragraphs": [
      "渚田芳草徧，共憶故山春。",
      "獨往滄洲暮，相看白髮新。",
      "定過林下寺，應見社中人。",
      "只恐東歸後，難將鷗鳥親。"
    ],
    "added_time": "2026-01-03 09:48:10"
  },
  {
    "source_file": "poet.tang.11000.json",
    "title": "詠懷古跡五首 四",
    "author": "杜甫",
    "paragraphs": [
      "蜀主窺吳幸三峽，崩年亦在永安宮。",
      "翠華想像空山裏，玉殿虛無野寺中。",
      "古廟杉松巢水鶴，歲時伏臘走村翁。",
      "武侯祠屋常鄰近，一體君臣祭祀同。"
    ],
    "added_time": "2026-01-03 09:48:43"
  },
  {
    "source_file": "poet.tang.45000.json",
    "title": "古塞下曲七首 五",
    "author": "貫休",
    "paragraphs": [
      "不是將軍勇，胡兵豈易當。",
      "雨曾淋火陣，箭又中金瘡。",
      "鐵嶺全無土，豺羣亦有狼。",
      "因思無戰日，天子是陶唐。"
    ],
    "added_time": "2026-01-03 09:49:03"
  },
  {
    "source_file": "poet.song.64000.json",
    "title": "飛雲",
    "author": "張耒",
    "paragraphs": [
      "時雨久不施，飛雲作朝陰。",
      "芃芃中原麥，頼此三日霖。",
      "朝陽忽清霽，披露南山岑。",
      "雖無濟物跡，膏澤在民心。"
    ],
    "added_time": "2026-01-03 09:49:49"
  },
  {
    "source_file": "poet.song.88000.json",
    "title": "過狄梁公墓",
    "author": "周紫芝",
    "paragraphs": [
      "高后王諸吕，漢鼎幾半傾。",
      "絳侯入北軍，有意誅鯢鯨。",
      "兵纒未央殿，血濺長安城。",
      "祿輩僅誅滅，四海殊雷驚。",
      "唐家女主禍，未可方西京。",
      "艾猳剪宗枝，賊計殊未成。",
      "三思本么麽，白面不足黥。",
      "舉朝無直節，但畏羅織刑。",
      "梁公挾大計，赤手無寸兵。",
      "爲言不祔姑，禍止談笑平。",
      "功比漢諸人，優劣不用評。",
      "事苟以理勝，口舌亦可爭。",
      "師曲舉必敗，勢力未易憑。",
      "老婦雖至愚，理在見自明。",
      "不然此危邦，詎可一言興。"
    ],
    "added_time": "2026-01-03 09:49:51"
  },
  {
    "source_file": "poet.song.48000.json",
    "title": "西湖二咏 食鷄頭",
    "author": "蘇轍",
    "paragraphs": [
      "芡葉初生縐如縠，南風吹開輪脫轂。",
      "紫苞青刺攢蝟毛，水面放花波底熟。",
      "森然赤手初莫近，誰料明珠藏滿腹。",
      "剖開膏液尚模糊，大盎磨聲風雨速。",
      "清泉活火曾未久，滿堂坐客分升掬。",
      "紛然咀噍惟恐遲，勢若羣雛方脫粟。",
      "東都每憶會靈沼，南國陂塘種尤足。",
      "東遊塵土未應嫌，此物秋來日嘗食。"
    ],
    "added_time": "2026-01-03 09:50:09"
  },
  {
    "source_file": "poet.song.91000.json",
    "title": "堅所生母李氏安人挽詞五首  其三",
    "author": "張綱",
    "paragraphs": [
      "舊約余偕老，分違汝忽先。",
      "有懷中饋闕，無憾母儀全。",
      "望斷送歸路，衷纒垂盡年。",
      "何當卜同穴，相與伴愁烟。"
    ],
    "added_time": "2026-01-03 09:50:11"
  },
  {
    "source_file": "poet.tang.37000.json",
    "title": "贈休糧僧",
    "author": "崔塗",
    "paragraphs": [
      "聞鐘獨不齋，何事更關懷。",
      "靜少人過院，閑從草上堦。",
      "生臺無鳥下，石路有雲埋。",
      "爲憶禪中舊，時猶夢百崖。"
    ],
    "added_time": "2026-01-03 09:50:27"
  },
  {
    "source_file": "poet.song.89000.json",
    "title": "梅雨",
    "author": "李綱",
    "paragraphs": [
      "小麥青青梅正黄，連山霧雨濕溪鄉。",
      "輕絲嫋嫋搖空界，重滴涓涓響暮廊。",
      "結集鬱蒸來海嶠，驅排愁恨到禪房。",
      "寓軒居士心如鐵，默坐惟聞茉莉香。"
    ],
    "added_time": "2026-01-03 09:50:30"
  },
  {
    "source_file": "poet.tang.44000.json",
    "title": "詩三百三首 一四三",
    "author": "寒山",
    "paragraphs": [
      "我行經古墳，淚盡嗟存沒。",
      "塚破壓黃腸，棺穿露白骨。",
      "欹斜有甕缾，掁撥無簪笏。",
      "風至攬其中，灰塵亂𡋯𡋯。"
    ],
    "added_time": "2026-01-03 09:50:34"
  },
  {
    "source_file": "poet.tang.32000.json",
    "title": "苑中題友人林亭",
    "author": "李頻",
    "paragraphs": [
      "井邑藏嵓穴，幽棲趣若何。",
      "春篁抽筍密，夏鳥雜雛多。",
      "坐有清風至，林無暑氣過。",
      "亂書還就葉，真飲不聽歌。",
      "片影明紅蘚，斜陰映綠蘿。",
      "雄文終可惜，莫更棄高科。"
    ],
    "added_time": "2026-01-03 09:51:05"
  },
  {
    "source_file": "poet.song.61000.json",
    "title": "酬別法雲彥上人",
    "author": "賀鑄",
    "paragraphs": [
      "將別雁門師，殷勤訪所之。",
      "江湖懷北闕，鷗鳥戀南枝。",
      "朝隠非吾所，山英不汝欺。",
      "明年東下約，春水漾蘋時。"
    ],
    "added_time": "2026-01-03 09:51:05"
  },
  {
    "source_file": "poet.song.74000.json",
    "title": "育下第用前韵示之",
    "author": "趙鼎臣",
    "paragraphs": [
      "人生當讀五車書，一第區區汝豈無。",
      "但可三冬長足史，何須一擲便成盧。",
      "少年决戰雖當力，健將銜枚不用呼。",
      "莫共癡兒論𦙤臊，不能再鼓定非夫。"
    ],
    "added_time": "2026-01-03 09:51:24"
  },
  {
    "source_file": "poet.song.71000.json",
    "title": "三友堂",
    "author": "楊恬",
    "paragraphs": [
      "此君高節貫春冬，山色泉聲旦暮同。",
      "對面便爲三益友，終朝相伴一衰翁。",
      "病嫌細字無心讀，老厭閑花過眼空。",
      "頼有堂中不言客，冷顔常共北窗風。"
    ],
    "added_time": "2026-01-03 09:51:46"
  },
  {
    "source_file": "poet.song.53000.json",
    "title": "和經父登黄鶴樓",
    "author": "孔平仲",
    "paragraphs": [
      "複靄重沙望不窮，坐收千里一樽中。",
      "天邊江漢波濤闊，地下神仙窟宅通。",
      "窗影偷來湓浦白，簷光飛入沔城紅。",
      "豁然已盡登臨興，雲閣章亭謾在東。"
    ],
    "added_time": "2026-01-03 09:51:53"
  },
  {
    "source_file": "poet.song.65000.json",
    "title": "登城樓",
    "author": "張耒",
    "paragraphs": [
      "沙雨初乾巾褐輕，獨披衰蔓步高城。",
      "天晴海上峰巒出，野暗人家燈火明。",
      "歸鳥各尋芳樹去，夕陽微照遠村耕。",
      "登樓已恨荆州遠，况復安仁白髮生。"
    ],
    "added_time": "2026-01-03 09:53:14"
  },
  {
    "source_file": "poet.song.61000.json",
    "title": "留別米雍丘二首  其二",
    "author": "賀鑄",
    "paragraphs": [
      "好住楚公子，山林何處逢。",
      "官身須自乞，俗眼可相容。",
      "叔夜懶猶鍛，伯鸞傭且舂。",
      "多慙方祿隠，爾汝傲吳儂。"
    ],
    "added_time": "2026-01-03 09:54:12"
  }
]