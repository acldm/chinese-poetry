[
  {
    "source_file": "poet.tang.27000.json",
    "title": "夢謝亭",
    "author": "朱慶餘",
    "paragraphs": [
      "夢後何人見，孤亭似舊時。",
      "褰開誠得地，冥感竟因詩。",
      "不往過應少，悲來下獨遲。",
      "顧慙非謝客，靈貺杳難追。"
    ],
    "added_time": "2026-01-03 09:54:15"
  },
  {
    "source_file": "poet.song.58000.json",
    "title": "送慧林明茶頭頌",
    "author": "黄庭堅",
    "paragraphs": [
      "慧林有一老人，恰似銀甕盛雪。",
      "徹底元無滲漏，旁觀但知皎潔。",
      "有徒三百二百，木鑽漫鑽磐石。",
      "或遇東海鯉魚，一棒令生羽翼。",
      "其餘兩兩三三，歸堂又要茶喫。",
      "上人南來雲水，因行不妨掉臂。",
      "鳳山修水東西，靈草春來滿地。",
      "但令己事相應，歸日馿馱不起。"
    ],
    "added_time": "2026-01-03 09:54:17"
  },
  {
    "source_file": "poet.song.90000.json",
    "title": "張次東中奉挽詞三首  其二",
    "author": "李綱",
    "paragraphs": [
      "寓意樽中渌，陶然得此生。",
      "孔融真好客，阮籍自忘形。",
      "議論千夫屈，風流一坐傾。",
      "傷心将玉樹，寂寞閟佳城。"
    ],
    "added_time": "2026-01-03 09:55:10"
  },
  {
    "source_file": "poet.tang.37000.json",
    "title": "途中秋晚送友人歸江南",
    "author": "崔塗",
    "paragraphs": [
      "又指煙波算路岐，此生多是厭羇離。",
      "正逢搖落仍須別，不待登臨已合悲。",
      "里巷半空兵過後，水雲初冷鴈來時。",
      "扁舟未得如君去，空向滄江夢所思。"
    ],
    "added_time": "2026-01-03 09:55:12"
  },
  {
    "source_file": "poet.song.74000.json",
    "title": "不寐",
    "author": "趙鼎臣",
    "paragraphs": [
      "秋光已向鬢毛催，寒色仍從枕簟來。",
      "天外角聲風引去，日邊歸夢雨驚回。",
      "愁能醉客非關酒，老欲隨人不待媒。",
      "擬放此身無著處，閑時只合且銜杯。"
    ],
    "added_time": "2026-01-03 09:55:16"
  },
  {
    "source_file": "poet.tang.26000.json",
    "title": "竹",
    "author": "殷堯藩",
    "paragraphs": [
      "窗戶盡蕭森，空堦凝碧陰。",
      "不緣冰雪裏，爲識歲寒心。"
    ],
    "added_time": "2026-01-03 09:56:16"
  },
  {
    "source_file": "poet.tang.26000.json",
    "title": "漢宮詞三首 一",
    "author": "殷堯藩",
    "paragraphs": [
      "成帝夫人淚滿懷，璧宮相趁落空堦。",
      "可憐玉貌花前死，惟有君恩白燕釵。"
    ],
    "added_time": "2026-01-03 09:56:16"
  },
  {
    "source_file": "poet.song.65000.json",
    "title": "和晁應之大暑書事",
    "author": "張耒",
    "paragraphs": [
      "蓬門久閉謝來車，畏暑尤便小閣虛。",
      "青引嫩苔留鳥篆，綠垂殘葉带蟲書。",
      "寒泉出井功何有，白羽邀凉計已疏。",
      "忍待西風一蕭瑟，碧鱸斫鱠意何如。"
    ],
    "added_time": "2026-01-03 09:57:15"
  },
  {
    "source_file": "poet.tang.22000.json",
    "title": "醉歌",
    "author": "白居易",
    "paragraphs": [
      "罷胡琴，掩秦瑟，玲瓏再拜歌初畢。",
      "誰道使君不解歌，聽唱黃雞與白日。",
      "黃雞催曉丑時鳴，白日催年酉前沒。",
      "腰間紅綬繫未穩，鏡裏朱顏看已失。",
      "玲瓏玲瓏奈老何，使君歌了汝更歌。"
    ],
    "added_time": "2026-01-03 09:57:29"
  },
  {
    "source_file": "poet.tang.22000.json",
    "title": "代書詩一百韻寄微之",
    "author": "白居易",
    "paragraphs": [
      "憶在貞元歲，初登典校司。",
      "身名同日授，心事一言知。",
      "肺腑都無隔，形骸兩不羈。",
      "疎狂屬年少，閑散爲官卑。",
      "分定金蘭契，言通藥石規。",
      "交賢方汲汲，友直每偲偲。",
      "有月多同賞，無杯不共持。",
      "秋風拂琴匣，夜雪卷書帷。",
      "高上慈恩塔，幽尋皇子陂。",
      "唐昌玉蘂會，崇敬牡丹期。",
      "笑勸迂辛酒，閑吟短李詩。",
      "儒風愛敦質，佛理賞玄師。",
      "度日曾無悶，通宵靡不爲。",
      "雙聲聯律句，八面對宮棊。",
      "往往遊三省，騰騰出九逵。",
      "寒銷直城路，春到曲江池。",
      "樹暖枝條弱，山晴彩翠奇。",
      "峰攢石綠點，柳宛麴塵絲。",
      "岸草煙鋪地，園花雪壓枝。",
      "早光紅照耀，新溜碧逶迤。",
      "幄幕侵堤布，盤筵占地施。",
      "徵伶皆絕藝，選伎悉名姬。",
      "粉黛凝春態，金鈿耀水嬉。",
      "風流誇墮髻，時世鬬啼眉。",
      "密坐隨歡促，華尊逐勝移。",
      "香飄歌袂動，翠落舞釵遺。",
      "籌插紅螺椀，觥飛白玉巵。",
      "打嫌調笑易，飲訝卷波遲。",
      "殘席諠譁散，歸鞍酩酊騎。",
      "酡顏烏帽側，醉袖玉鞭垂。",
      "紫陌傳鐘鼓，紅塵塞路岐。",
      "幾時曾蹔別，何處不相隨？",
      "茌苒星霜換，迴環節候催。",
      "兩衙多請告，三考欲成資。",
      "運啓千年聖，天成萬物宜。",
      "皆當少壯日，同惜盛明時。",
      "光景嗟虛擲，雲霄竊暗窺。",
      "攻文朝矻矻，講學夜孜孜。",
      "策目穿如札，鋒毫銳若錐。",
      "繁張獲鳥網，堅守釣魚坻。",
      "竝受夔龍薦，齊陳鼂董詞。",
      "萬言經濟略，三策太平基。",
      "中第爭無敵，專場戰不疲。",
      "輔車排勝陣，掎角搴降旗。",
      "雙闕紛容衛，千僚儼等衰。",
      "恩隨紫泥降，名向白麻披。",
      "既在高科選，還從好爵縻。",
      "東垣君諫諍，西邑我驅馳。",
      "再喜登烏府，多慙侍赤墀。",
      "官班分內外，遊處遂參差。",
      "每列鵷鸞序，偏瞻獬豸姿。",
      "簡威霜凜冽，衣彩繡葳蕤。",
      "正色摧強禦，剛腸嫉喔咿。",
      "常憎持祿位，不擬保妻兒。",
      "養勇期除惡，輸忠在滅私。",
      "下韝驚燕雀，當道懾狐貍。",
      "南國人無怨，東臺吏不欺。",
      "理冤多定國，切諫甚辛毗。",
      "造次行於是，平生志在茲。",
      "道將心共直，言與行兼危。",
      "水暗波飜覆，山藏路險巇。",
      "未爲明主識，已被倖臣疑。",
      "木秀遭風折，蘭芳遇霰萎。",
      "千鈞勢易壓，一柱力難搘。",
      "騰口因成痏，吹毛遂得疵。",
      "憂來吟貝錦，謫去詠江蘺。",
      "邂逅塵中遇，殷勤馬上辭。",
      "賈生離魏闕，王粲向荆夷。",
      "水過清源寺，山經綺季祠。",
      "心搖漢臯珮，淚墮峴亭碑。",
      "驛路緣雲際，城樓枕水湄。",
      "思鄉多繞澤，望闕獨登陴。",
      "林晚青蕭索，江平綠渺瀰。",
      "野秋鳴蟋蟀，沙冷聚鸕鷀。",
      "官舍黃茅屋，人家苦竹籬。",
      "白醪充夜酌，紅粟備晨炊。",
      "寡鶴摧風翮，鰥魚失水鬐。",
      "闇雛啼渴旦，涼葉墜相思。",
      "一點寒燈滅，三聲曉角吹。",
      "藍衫經雨故，驄馬臥霜羸。",
      "念涸誰濡沫，嫌醒自歠醨。",
      "耳垂無伯樂，舌在有張儀。",
      "負氣衝星劒，傾心向日葵。",
      "金言自銷鑠，玉性肯磷緇。",
      "伸屈須看蠖，窮通莫問龜。",
      "定知身是患，應用道爲醫。",
      "想子今如彼，嗟予獨在斯。",
      "無憀當歲杪，有夢到天涯。",
      "坐阻連襟帶，行乖接履綦。",
      "潤銷衣上霧，香散室中芝。",
      "念遠緣遷貶，驚時爲別離。",
      "素書三往復，明月七盈虧。",
      "舊里非難到，餘歡不可追。",
      "樹依興善老，草傍靜安衰。",
      "前事思如昨，中懷寫向誰。",
      "北村尋古柏，南宅訪辛夷。",
      "此日空搔首，何人共解頤。",
      "病多知夜永，年長覺秋悲。",
      "不飲長如醉，加餐亦似飢。",
      "狂吟一千字，因使寄微之。"
    ],
    "added_time": "2026-01-03 09:57:29"
  },
  {
    "source_file": "poet.tang.22000.json",
    "title": "和鄭元及第後秋歸洛下閑居",
    "author": "白居易",
    "paragraphs": [
      "勤苦成名後，優游得意間。",
      "玉憐同匠琢，桂恨隔年攀。",
      "山靜豹難隱，谷幽鶯暫還。",
      "微吟詩引步，淺酌酒開顏。",
      "門迥暮臨水，窗深朝對山。",
      "雲衢日相待，莫誤許身閑。"
    ],
    "added_time": "2026-01-03 09:57:29"
  },
  {
    "source_file": "poet.tang.22000.json",
    "title": "與諸同年賀座主侍郎新拜太常同宴蕭尚書亭子",
    "author": "白居易",
    "paragraphs": [
      "寵新卿典禮，會盛客徵文。",
      "不失遷鶯侶，因成賀燕羣。",
      "池臺晴間雪，冠蓋暮和雲。",
      "共仰曾攀處，年深桂尚熏。"
    ],
    "added_time": "2026-01-03 09:57:29"
  },
  {
    "source_file": "poet.tang.22000.json",
    "title": "東都冬日會諸同年宴鄭家林亭",
    "author": "白居易",
    "paragraphs": [
      "盛時陪上第，暇日會羣賢。",
      "桂折因同樹，鶯遷各異年。",
      "賓階紛組佩，妓席儼花鈿。",
      "促膝齊榮賤，差肩次後先。",
      "助歌林下水，銷酒雪中天。",
      "他日升沈者，無忘共此筵。"
    ],
    "added_time": "2026-01-03 09:57:29"
  },
  {
    "source_file": "poet.song.81000.json",
    "title": "陞堂頌古五十二首  其六",
    "author": "釋懷深",
    "paragraphs": [
      "咄哉異類身，輪轉無休息。",
      "戴角復被毛，觳觫償人力。",
      "我觀佛與牛，其性本來一。",
      "良由昧此心，所以異形質。",
      "想汝爲人時，豈信有今日。",
      "侵欺常住錢，互用招提物。",
      "是非信口談，酒肉恣情食。",
      "五戒既不持，人身安可得。",
      "今日墮牛身，方知無利益。"
    ],
    "added_time": "2026-01-03 09:57:50"
  },
  {
    "source_file": "poet.song.88000.json",
    "title": "秦少保生日詩三首  其二",
    "author": "周紫芝",
    "paragraphs": [
      "跨鼇昔上環州山，恍如夢見非人間。",
      "黄金作屋碧玉椽，靈芝仙草香流泉。",
      "琅函玉軸架插天，神龍守鑰秘不傳。",
      "天書錯落御墨鮮，泥金描鳯寶带纒。",
      "中有紫府遐齡仙，主張東壁宗衆賢。",
      "天風獵獵吹廣寒，霞漿酌客春晝暄。",
      "蘂珠琴心久精妍，靈根堅固玉鍊顔。",
      "三官四輔誰可遷，看公袞繡當帝前，拾塵算劫不計年。"
    ],
    "added_time": "2026-01-03 09:58:01"
  },
  {
    "source_file": "poet.tang.12000.json",
    "title": "荅嚴大夫",
    "author": "賈至",
    "paragraphs": [
      "今夕秦天一鴈來，梧桐墜葉搗衣催。",
      "思君獨步華亭月，舊館秋陰生綠苔。"
    ],
    "added_time": "2026-01-03 09:58:24"
  },
  {
    "source_file": "poet.song.53000.json",
    "title": "次韵和常父  其二",
    "author": "孔平仲",
    "paragraphs": [
      "赴官並出江湖上，講學聯居海岱中。",
      "會合尤嗟別離促，音書何似笑言同。",
      "黄鶑度曲爭催曉，紅杏薰香半倚風。",
      "景物佳時憶相見，恨無雙翅逐飛鴻。"
    ],
    "added_time": "2026-01-03 09:58:48"
  },
  {
    "source_file": "poet.song.53000.json",
    "title": "春色最佳呈夢錫  其一",
    "author": "孔平仲",
    "paragraphs": [
      "小雨初收物象新，日華徐上氣氤氳。",
      "欲知春色最佳處，萬里青山無片雲。"
    ],
    "added_time": "2026-01-03 09:58:48"
  },
  {
    "source_file": "poet.song.52000.json",
    "title": "春日雜興  其四",
    "author": "釋道潜",
    "paragraphs": [
      "雨闋中庭暖日浮，春禽百種聚喧啾。",
      "粉腰蜂子尤無頼，撓遍花鬚未肯休。"
    ],
    "added_time": "2026-01-03 09:59:21"
  },
  {
    "source_file": "poet.tang.32000.json",
    "title": "重陽日寄浙東諸從事",
    "author": "李郢",
    "paragraphs": [
      "野人多病門長掩，荒圃重陽菊自開。",
      "愁裏又聞清笛怨，望中難見白衣來。",
      "元瑜正及從軍樂，甯戚誰憐叩角哀。",
      "紅斾紛紛碧江暮，知君醉下望鄉臺。"
    ],
    "added_time": "2026-01-03 09:59:36"
  },
  {
    "source_file": "poet.song.65000.json",
    "title": "自巴河至蘄陽口道中得二詩示仲達與秬同賦  其二",
    "author": "張耒",
    "paragraphs": [
      "浩浩渾流卷白沙，中流鼓棹四無涯。",
      "喜逢山色開眉黛，愁對江雲起砲車。",
      "雨足郊原豐稻菽，日斜鷗鷺滿蒹葭。",
      "長年怕作扁舟客，頼有高談一笑譁。"
    ],
    "added_time": "2026-01-03 09:59:40"
  },
  {
    "source_file": "poet.song.65000.json",
    "title": "離蘄陽守風林皇方慮風壯晚未知所止俄頃風息一食頃宿富池作詩示同行",
    "author": "張耒",
    "paragraphs": [
      "老怕風波見輒驚，頼逢談笑慰危情。",
      "縱觀雲嶺屏風合，坐見江濤鏡面平。",
      "淹速人生難預計，險夷世路不須營。",
      "塵埃老作東州守，得得扁舟作此行。"
    ],
    "added_time": "2026-01-03 09:59:40"
  },
  {
    "source_file": "poet.tang.22000.json",
    "title": "自江陵之徐州路上寄兄弟",
    "author": "白居易",
    "paragraphs": [
      "岐路南將北，離憂弟與兄。",
      "關河千里別，風雪一身行。",
      "夕宿勞鄉夢，晨裝慘旅情。",
      "家貧憂後事，日短念前程。",
      "煙鴈飜寒渚，霜烏聚古城。",
      "誰憐陟岡者，西楚望南荆。"
    ],
    "added_time": "2026-01-03 09:59:46"
  },
  {
    "source_file": "poet.song.89000.json",
    "title": "荔枝詞集句",
    "author": "李綱",
    "paragraphs": [
      "開元天子萬事足，惟惜當年光景促。",
      "昭陽殿裏第一人，十幅紅綃圍夜玉。",
      "夢中同躡鳯凰翎，歸作霓裳羽衣曲。",
      "沉香亭北倚闌干，緩歌慢舞凝絲竹。",
      "迴眸一笑百媚生，盡日君王看不足。",
      "崩騰獻荔枝，百馬死山谷。",
      "一騎紅塵妃子笑，婕妤傳詔才人索。",
      "綘紗嚢裏水精丸，不是人間香味色。",
      "漁陽鼙鼓動地來，血汙遊魂歸不得。",
      "明眸皓齒今何在，金盤玉筯無消息。",
      "漢主山河錦繡中，三十六宫土花碧。",
      "不見玉顔空死處，淚痕血點垂胸臆。",
      "片段荔枝筐，此心炯炯君應識。"
    ],
    "added_time": "2026-01-03 10:00:26"
  },
  {
    "source_file": "poet.song.80000.json",
    "title": "書臺",
    "author": "宋京",
    "paragraphs": [
      "君不見孔明書臺遺廟旁，古書不見臺荒涼。",
      "臥龍未起蜀天遠，茅廬日日空南陽。",
      "赤符光寒白水涸，秣陵王氣猶能作。",
      "璋若嬰兒操虎狼，脫去荆州殊不惡。",
      "十倍奇才安用書，此臺昔時知有無。",
      "蜀人思君識古處，未若江水存兵圖。",
      "黄冠所居門第改，祇有坊名今尚在。",
      "安得臺邊見古人，秋草重生類書带。"
    ],
    "added_time": "2026-01-03 10:00:59"
  },
  {
    "source_file": "poet.song.74000.json",
    "title": "被檄詣益津過謁城自和元日所題詩",
    "author": "趙鼎臣",
    "paragraphs": [
      "燕舞鶑啼爭窈窕，桃紅李白鬭尖新。",
      "盡將錦繡遮阡陌，春到田家自不貧。"
    ],
    "added_time": "2026-01-03 10:01:11"
  },
  {
    "source_file": "poet.song.65000.json",
    "title": "春日遣興二首  其二",
    "author": "張耒",
    "paragraphs": [
      "日烘烟柳軟於絲，桃李成塵綠滿枝。",
      "芳草有情隨處好，落花無頼信風吹。",
      "關心傷感知何處，過眼芳菲能幾時。",
      "一病春來妨痛飲，遣愁惟有强裁詩。"
    ],
    "added_time": "2026-01-03 10:01:52"
  },
  {
    "source_file": "poet.song.88000.json",
    "title": "秦少保生日詩三首  其三",
    "author": "周紫芝",
    "paragraphs": [
      "右文天子朝明光，漢陛曉列千官行。",
      "罷朝不歸按霓裳，黄門羣襲御殿香。",
      "翠蓋趣駕黄微張，日高宮樹遮回廊。",
      "侍臣進册儼在旁，香羅覆帕牙籖長。",
      "前規堯舜後三王，六維龜鑑策最良。",
      "聖心自約昔未堂，日有所就月有將。",
      "公書萬卷胸中藏，海涵地負誰可當。",
      "官粗住下百報忙，獨留真儒傳紫皇。",
      "茶甌拜賜近御床，天顔咫尺瞻龍章。",
      "金葉舊事不足方，人如禇馬才亦常。",
      "說定惟服寧可忘，設施行當見廟堂。",
      "可使風俗還軒黄，有時問道崆峒鄉。",
      "廣成之師壽百昌，千有三百歲未央。"
    ],
    "added_time": "2026-01-03 10:02:26"
  },
  {
    "source_file": "poet.tang.44000.json",
    "title": "詩三百三首 一九四",
    "author": "寒山",
    "paragraphs": [
      "丹丘迥聳與雲齊，空裏五峰遙望低。",
      "鴈塔高排出青嶂，禪林古殿入虹蜺。",
      "風搖松葉赤城秀，霧吐中巖仙路迷。",
      "碧落千山萬仞現，藤蘿相接次連谿。"
    ],
    "added_time": "2026-01-03 10:02:46"
  },
  {
    "source_file": "poet.tang.44000.json",
    "title": "詩三百三首 一九六",
    "author": "寒山",
    "paragraphs": [
      "老病殘年百有餘，面黃頭白好山居。",
      "布裘擁質隨緣過，豈羨人間巧樣模。",
      "心神用盡爲名利，百種貪婪進己軀。",
      "浮生幻化如燈燼，塚內埋身是有無。"
    ],
    "added_time": "2026-01-03 10:02:46"
  },
  {
    "source_file": "poet.song.75000.json",
    "title": "閒居二首  其二",
    "author": "唐庚",
    "paragraphs": [
      "細細敲門細細應，老翁方曲晝眠肱。",
      "魚陂舊種千頭鱠，桑徑新窠十畆繒。",
      "菜足尚堪分地主，米餘翻欲供鄰僧。",
      "平生雅有乘桴興，咫尺滄溟去未能。"
    ],
    "added_time": "2026-01-03 10:03:21"
  },
  {
    "source_file": "poet.tang.10000.json",
    "title": "同朱五題盧使君義井",
    "author": "高適",
    "paragraphs": [
      "高義唯良牧，深仁自下車。",
      "寧知鑿井處，還是飲冰餘。",
      "地即泉源久，人當汲引初。",
      "體清能鑒物，色洞每含虛。",
      "上善滋來往，中和浹里閭。",
      "濟時應未竭，懷惠復何如。"
    ],
    "added_time": "2026-01-03 10:03:34"
  },
  {
    "source_file": "poet.tang.26000.json",
    "title": "山出雲",
    "author": "沈亞之",
    "paragraphs": [
      "片雲朝出岫，孤色逈難親。",
      "蓋小辭山早，根輕觸石新。",
      "飄揚經綠野，明麗照青春。",
      "拂樹疑舒葉，臨江似結鱗。",
      "從龍方有感，捧日豈無因。",
      "看助爲霖去，恩沾雨露均。"
    ],
    "added_time": "2026-01-03 10:03:39"
  },
  {
    "source_file": "poet.song.99000.json",
    "title": "廖知縣請讚",
    "author": "釋宗杲",
    "paragraphs": [
      "我讚我真，孰能委悉。",
      "火風煗動，地水堅濕。",
      "俱屬現量，擬心則失。",
      "就而明之，是妄非實。",
      "背而捐之，土木瓦石。",
      "吾說是言，如箭射的。",
      "離此別求，幻惑無識。"
    ],
    "added_time": "2026-01-03 10:03:56"
  },
  {
    "source_file": "poet.tang.36000.json",
    "title": "題懸溜巖隱者居",
    "author": "方干",
    "paragraphs": [
      "世人如要問生涯，滿架堆牀是五車。",
      "谷鳥暮蟬聲四散，修篁灌木勢交加。",
      "蒲葵細織團圓扇，薤葉平鋪合遝花。",
      "却用水荷苞綠李，兼將寒井浸甘瓜。",
      "慣緣嶮峭收松粉，常趂芳鮮掇茗芽。",
      "池上樹陰隨浪動，窗前月影被巢遮。",
      "坐雲獨酌杯盤濕，穿竹微吟路徑斜。",
      "見說公卿訪遺逸，逢迎亦是戴烏紗。"
    ],
    "added_time": "2026-01-03 10:04:11"
  },
  {
    "source_file": "poet.tang.12000.json",
    "title": "鋤藥詠",
    "author": "錢起",
    "paragraphs": [
      "蒔藥穿林復在巘，濃香秀色深能淺。",
      "雲氣垂來裛露偏，松陰占處知春晚。",
      "拂曙殘鶯百囀催，縈泉帶石幾花開。",
      "不隨飛鳥緣枝去，如笑幽人出谷來。",
      "對之不覺忘疎嬾，廢卷荷鋤嫌日短。",
      "豈無萱草樹堦墀，惜爾幽芳世所遺。",
      "但使芝蘭出蕭艾，不辭手足皆胼胝。",
      "寧學陶潛空嗜酒，頹齡捨此事東菑。"
    ],
    "added_time": "2026-01-03 10:04:30"
  },
  {
    "source_file": "poet.tang.3000.json",
    "title": "奉和人日清暉閣宴羣臣遇雪應制",
    "author": "李嶠",
    "paragraphs": [
      "三陽偏勝節，七日最靈辰。",
      "行慶傳芳蟻，升高綴綵人。",
      "階前蓂候月，樓上雪驚春。",
      "今日銜天造，還疑上漢津。"
    ],
    "added_time": "2026-01-03 10:04:32"
  },
  {
    "source_file": "poet.song.48000.json",
    "title": "和文與可洋州園亭三十咏 此君庵",
    "author": "蘇轍",
    "paragraphs": [
      "風梢繞檐匝，霜幹當窗凈。",
      "遥知素壁上，醉墨森相映。"
    ],
    "added_time": "2026-01-03 10:04:56"
  },
  {
    "source_file": "poet.song.52000.json",
    "title": "酬周元翁推官見贈",
    "author": "釋道潜",
    "paragraphs": [
      "南來濟濟多俊良，聲問逸發推周郎。",
      "詞場較藝一戰捷，筆陣獨掃千人强。",
      "烱然眉目行且貴，驥足萬里看騰驤。",
      "吟詩作賦不媚俗，期與往者同芬芳。",
      "斷璋殘璧忽我贈，把玩溢目驚輝光。",
      "自嗟行李久蕭瑟，安得置之雲錦囊。",
      "又聞跨馬欲過我，此意想君非渺茫。",
      "山中草木最宜夏，雨餘一一含幽香。",
      "雛鶑乳燕學飛舞，葉底啞咤調圓吭。",
      "闌干笋蕨雖已老，璀錯梅杏猶可嘗。",
      "陰崖碧洞不受暑，谷風習習吹衣凉。",
      "提携爲子掃盤石，談笑共坐莓苔蒼。",
      "宣毫越楮須盛載，吟取佳句還巾箱。"
    ],
    "added_time": "2026-01-03 10:04:59"
  },
  {
    "source_file": "poet.tang.45000.json",
    "title": "懷高真動二首 一",
    "author": "貫休",
    "paragraphs": [
      "知爾今何處，孤高獨不羣。",
      "論詩唯許我，窮易到無文。",
      "貰酒兒穿雪，尋僧月照雲。",
      "何時再相見，兵寇尚紛紛。"
    ],
    "added_time": "2026-01-03 10:05:57"
  },
  {
    "source_file": "poet.song.88000.json",
    "title": "劉德秀縣丞凢五和前篇僕亦五次其韻  其三",
    "author": "周紫芝",
    "paragraphs": [
      "蔚宗草香傳，水沈貴盈斤。",
      "標置何必高，有德當自薫。",
      "士成稍藴藉，往往嗔斯文。",
      "人生顧安用，浪爲此紛紛。",
      "我静偶獲趣，君意良復勤。",
      "摩娑辨款識，共玩古曹紋。",
      "青烟既司寒，小孤方插雲。",
      "詩應神所授，句與爐争芬。",
      "懸知我輩事，俗子未必欣。",
      "不容芝蘭室，雜以蒿艾葷。",
      "政恐千年後，餘臭尚有聞。",
      "惟愛青雲士，亟拜黄屋恩。",
      "未知誰氏子，肯對香氤氲。"
    ],
    "added_time": "2026-01-03 10:06:23"
  },
  {
    "source_file": "poet.song.88000.json",
    "title": "劉德秀縣丞凢五和前篇僕亦五次其韻  其四",
    "author": "周紫芝",
    "paragraphs": [
      "念昔居上國，春薺賣作斤。",
      "那得千金嚢，可買百濯薫。",
      "一爲道院主，坐空朱墨文。",
      "清笳咽悲壯，濃篆横披紛。",
      "幽意可略喜，老倦復小勤。",
      "詩如水得風，自然偶成紋。",
      "香亦旋變滅，頗類無心雲。",
      "丞哉兩松篇，時出水麝芬。",
      "鏤冰納蔬腸，争洗三韭葷。",
      "敏手不可敵，勝妙昔未聞。",
      "豈不勝兒女，呢呢相怨恩。",
      "人生如此少，爐烟且氤氲。"
    ],
    "added_time": "2026-01-03 10:06:23"
  },
  {
    "source_file": "poet.song.88000.json",
    "title": "劉德秀縣丞凢五和前篇僕亦五次其韻  其五",
    "author": "周紫芝",
    "paragraphs": [
      "隱之刺五羊，歸嚢香一斤。",
      "恕投湖亭水，內子無飯薫。",
      "欲草廉吏傳，恨無班馬文。",
      "此風一凋落，披靡如絲紛。",
      "前身是香嚴，宿習今尚勤。",
      "爐烟凝室炷，印篆緘雕紋。",
      "嗜香猶有癖，於世已如雲。",
      "况今花木妍，香風度微芬。",
      "節物豈不佳，老況難強欣。",
      "太常齋日多，十飯九不葷。",
      "唯有鼻孔香，時於静中聞。",
      "未知劉季和，何如荀令君。",
      "且當置是事，一笑同氤氲。"
    ],
    "added_time": "2026-01-03 10:06:23"
  },
  {
    "source_file": "poet.song.51000.json",
    "title": "胡雛",
    "author": "彭汝礪",
    "paragraphs": [
      "禿鬢胡雛色如玉，頰拳突起深其目。",
      "鼻頭穹隆脚心曲，被裘騎馬追鴻鵠。",
      "出入林莽乘山谷，凌空絕險如平陸。",
      "臂鷹緤犬紛馳逐，雕弓羽箭黄金鏃。",
      "爭血雉兔羞麋鹿，詭遇得禽非我欲。",
      "莫怪小兒敏捷强，老宿胡人以此爲風俗。"
    ],
    "added_time": "2026-01-03 10:06:36"
  },
  {
    "source_file": "poet.song.51000.json",
    "title": "六月自西城歸",
    "author": "彭汝礪",
    "paragraphs": [
      "駕言將西征，呼僕問行李。",
      "吾行無所苟，雖遠親則喜。",
      "癡兒不知事，飲血淚如水。",
      "憶昨唐許邊，逋逃聚蜂蟻。",
      "巔崖寄巢穴，絕險不可邇。",
      "撲滅無先幾，捕督誤詔旨。",
      "是時寡妻病，吾計或可止。",
      "君曰無妾私，促裝勉行矣。",
      "妾病雖云危，姑慈有足恃。",
      "是身如浮雲，永訣或此始。",
      "一馬纔登途，渠魁頭掛市。",
      "猶虞未寧歸，走訃忽在耳。",
      "羈栖二十年，粱肉飽有幾。",
      "單車行四方，歲月幾萬里。",
      "私居乃如寄，方此還之彼。",
      "愛君能知分，嗜苦同甘旨。",
      "誓欲相厥成，完百無一毀。",
      "中流即我棄，我恨無涯涘。",
      "家貧未能去，顧惜尚壯齒。",
      "含愁復于行，嗜祿祇自鄙。",
      "悠悠涉清漢，欲往轅更柅。",
      "滄浪照顔面，不與舊相似。",
      "蓬鬢生雪霜，龜胸點泥滓。",
      "驕陽恰中伏，旱魃方哆侈。",
      "山川惜陰雨，我稼病未起。",
      "高堂蔽重簾，捉扇衣屢褫。",
      "乃茲趨長途，登降遍峛崺。",
      "簡書况有限，暮晚未擔弛。",
      "山名初外朝，岌嶪超衆巋。",
      "晴天出萬象，擾擾誰經記。",
      "濫觴一拳多，結構五丸累。",
      "蛟龍跨鴻濛，殿閣聳碨礧。",
      "或植如劍戟，或覆如釜錡。",
      "或視而錯愕，或行而迤邐。",
      "或大而無當，或立而不倚。",
      "干平七峰老，秀拔匪衆比。",
      "耆舊今所貴，瞻言但擎跽。",
      "馬息聯八疊，培塿看岡屺。",
      "籃轝勞攀牽，卒餓弗克仔。",
      "肺聲幾成雷，背汗欲濡軌。",
      "吾疲尚能徒，走驟托杖履。",
      "豈不有林木，日晝方如燬。",
      "曉行怯霧露，夜涉愁蛇虺。",
      "屋頹茇窮閻，魚餒飯乾米。",
      "田功微粱稻，圃學蕃麻枲。",
      "截筒戶割漆，剝楮人抄紙。",
      "千楓立青冥，萬竹秀披靡。",
      "時時得流泉，濯溉移日晷。",
      "清音有可樂，往往中宮徵。",
      "孰謂彼房陵，千家住清泚。",
      "神仙隠九室，綽約如處子。",
      "安眠費春秋，官爵棄敝屣。",
      "寶公浮杯來，宴坐有舊址。",
      "甘雨隨衆緣，凶年作蕃祉。",
      "欲游嗟不遑，悵望祇懸企。",
      "東西更多山，小大或億秭。",
      "未經夏禹鑿，想待愚公徙。",
      "橫梯險相聯，曲棧危半阺。",
      "避就爲俛眉，循緣或顛趾。",
      "女媧高第一，僅去天尺咫。",
      "黎明登其顛，星宿可俯視。",
      "扶桑出曉日，洞徹及表裏。",
      "丘陵雜繭栗，草木浮糠粃。",
      "補天聞故老，豈或有此理。",
      "天之於空虛，一大器而已。",
      "物或有不完，補之非天恥。",
      "酒觴薦明誠，感嘆至橫涕。",
      "留停仰媯墟，欲至更逶迤。",
      "烟嵐相薰蒸，闇黯常及巳。",
      "雜民久薰陶，頑吏傲鞭箠。",
      "令人愧滿面，虞舜昔居此。",
      "商洛不十舍，惄焉想黄綺。",
      "奔馳浪南北，僶俛慚祿仕。",
      "紛紛昨夜夢，慈母倚門竢。",
      "願騎雙鴻鵠，更挾四騄駬。",
      "言乘溪上舟，出宿城邊址。",
      "峰巒欲飛去，峭拔陵天委。",
      "神奇雜鬼怪，巧絕非劂剞。",
      "龍盤秦世松，玉滴堯時髓。",
      "波瀾雜雲霧，莽蒼在隠几。",
      "平生貪幽勝，短槳行復艤。",
      "一灘復一磧，却望無首尾。",
      "嶄嶄邊傍石，出沒競譎詭。",
      "細垂一絲縷，大作十虎兕。",
      "衝撞非雷霆，震蕩岸欲圮。",
      "黿鼉不能游，蛟蜃得所恀。",
      "懸流落千仞，急疾過發矢。",
      "浮生真如葉，轉足見生死。",
      "篙工相號呼，熟視但如砥。",
      "謂予且從陸，厥計亦非是。",
      "吾生自有分，纖悉不在己。",
      "緬思濠上魚，載顧山梁雉。",
      "未能脫韁鎖，可恨譏鑪錘。",
      "孔臥弗煖席，禹行尚乘櫑。",
      "所慚一無補，虛冒恩私被。",
      "夜凉泛明月，不寐對瀟灑。",
      "鳳林莽何處，草木秀嶷嶷。",
      "槎頭縮項鯿，不減河魴美。",
      "習池今可游，尊酒慰勞只。",
      "鴻雁杳未來，將詩寄雙鯉。"
    ],
    "added_time": "2026-01-03 10:06:36"
  },
  {
    "source_file": "poet.song.51000.json",
    "title": "寄君時",
    "author": "彭汝礪",
    "paragraphs": [
      "豈不有性靈，稍可學操縵。",
      "公私足憂責，耗蠹幾大半。",
      "馳驅寢食廢，真自殘軀幹。",
      "叔兮識至理，真僞不可亂。",
      "讀書老不輟，夜坐頻達旦。",
      "特立無倚著，剛嚴實予憚。",
      "歲時有多少，每復愁分散。",
      "顧瞻鶺鴒飛，俛仰發浩歎。",
      "安得桑麻田，穀粟粗可飯。",
      "晨昏侍萱堂，綵服何粲粲。",
      "箴切庶寡尤，詩書恣娛玩。",
      "相從不相離，如彼鴻與雁。"
    ],
    "added_time": "2026-01-03 10:06:36"
  },
  {
    "source_file": "poet.song.51000.json",
    "title": "觀畫",
    "author": "彭汝礪",
    "paragraphs": [
      "少時馳驅走四方，馬足遍踏無邊疆。",
      "北踰崦嵫薄扶桑，遠陟羊腸上太行。",
      "歷參涉昴捫亢房，蕩舟溟渤浮河潢。",
      "五湖彭蠡窺沅湘，蛟龍出沒鱗鬣蒼。",
      "大浪震疊鐘鼓撞，怒蜃結搆珠瑶光。",
      "游魚鰷鱨鱣鮪魴，鸂鶒沉浮旅鴐鶬。",
      "大鵬一飛凌鷫鸘，中林荃蕙雜蘭菖。",
      "妖紅曼綠艷靚粧，回溪曲覆秀篔簹。",
      "老松怪柏號風霜，桂丹楓赤橘柚黄。",
      "閬風仙人醉瓊漿，前旆虹蜺騎鳳皇。",
      "雲臺曲璧絡奇璜，縹緲天樂非宮商。",
      "我欲從之匪暇遑，昨朝圖畫紛開張。",
      "睥睨舊游心惚慌，南嶺赤日西玄霜。",
      "愁雲不開雨雪雱，變化倏忽無經常。",
      "隆樓傑閣鬰相望，遠峰截嵲插雕梁。",
      "商人騎馬兒牧羊，牛車魚艇浮纖芒。",
      "蒼鵝無聲浴滄浪，熟視却顧疑騰驤。",
      "驊騮奚爲棄路傍，骨骼雖老終軒昂。",
      "重陽籬菊開煌煌，怪見桃杏爭芬芳。",
      "梅花一枝忽自折，半籬彷彿聞幽香。",
      "文陛網戶綠綺窗，中有美人豈媖媓。",
      "流珠蛺蝶金鴛鴦，一盼少年猶斷腸。",
      "蓬萊宮中日月長，世界凡閱幾炎凉。",
      "悠悠彼樂未遽央，棋局未知誰子强。",
      "龐眉老僧坐道場，手捉拂子據繩床。",
      "似達至理言慮亡，惟我知彼真荒唐。",
      "乃知畫工匪其良，倒置高下翫陰陽。",
      "鬼神醜怪不能藏，咫尺千里無準量。",
      "屈折海岱留縑緗，物象涕泣愁斧戕。",
      "貴家欲得心奔忙，背錦軸玉紅綈囊。",
      "君亦愛之未能忘，苟不溺心奚所妨。",
      "我今與公陟高岡，坐視四海超八荒。",
      "圖史羅列耀文章，前有唐虞上羲皇。",
      "左右孔孟從莊揚，朝莫見之心肅莊。",
      "議論興廢評否臧，卑陋不肯數漢唐。",
      "廣莫之野無何鄉，我與子樂奚其將。"
    ],
    "added_time": "2026-01-03 10:06:36"
  },
  {
    "source_file": "poet.song.51000.json",
    "title": "答蜀公謝寄酒",
    "author": "彭汝礪",
    "paragraphs": [
      "彼酒孰爲之，湛然若天成。",
      "爲之非草草，纖悉中度程。",
      "其香匹幽蘭，色不減瓊英。",
      "采采白菊花，亦酌潭水清。",
      "潭水取之源，擇菊廢枝莖。",
      "我將饗明神，乃獨以其精。",
      "千里馳寄公，非將解公酲。",
      "祝公百年壽，多益不爲盈。",
      "想公初飲時，瑩徹顔微赬。",
      "幽吟倚巖石，緩步睨層城。",
      "爰聞在陰鶴，載嘆出谷鶑。",
      "我聞至人心，萬物莫足攖。",
      "存亡漫憂喜，泛然若無情。",
      "此理公得之，奚藉醪醴并。"
    ],
    "added_time": "2026-01-03 10:06:36"
  },
  {
    "source_file": "poet.song.61000.json",
    "title": "招寇元弼兼呈白雲莊張隠居",
    "author": "賀鑄",
    "paragraphs": [
      "長鋏長鋏歸來乎，十口想厭淮南魚。",
      "遊宦非圖飽而已，浮生且問樂何如。",
      "定無佳客清樽酒，頼有古人黄卷書。",
      "我亦塵埃同病者，與君長愧白雲居。"
    ],
    "added_time": "2026-01-03 10:07:04"
  },
  {
    "source_file": "poet.song.58000.json",
    "title": "法語",
    "author": "黄庭堅",
    "paragraphs": [
      "兀然無事無改換，無事何須論一段。",
      "真心無散亂，他事不須斷。",
      "過去已過去，未來何用算。",
      "兀然無事何曾有，人喚向外覓工夫，總是癡頑漢。",
      "糧不蓄一粒，逢飯但知駡。",
      "世間多事，人事相趁。",
      "渾不及我，不樂生天，亦不受福田。",
      "饑來一缽飯，困來展脚眠。",
      "愚人以爲笑，智者謂之然。",
      "非愚亦非智，不是玄中玄。",
      "要去如是去，要住如是住。",
      "身披一破衲，脚著娘生袴。",
      "多言復多語，由來反相誤。",
      "若欲度衆生，無過且自度。",
      "莫漫求真佛，真佛不可見。",
      "妙性及靈臺，何曾受薰鍊。",
      "心是無事心，面是娘生面。",
      "劫石可動摇，箇中無改變。",
      "無事何須讀文字，削除人我本，冥合箇中意。",
      "種種勞筋骨，不如林下睡兀兀。",
      "舉頭見日出，乞飯從頭𢫫。",
      "將功用功，展轉冥蒙。",
      "取即不得，不取自通。",
      "吾有一言，絕慮忘緣，巧說不得用心傳。",
      "更有一語，無過直與。",
      "細極毫末，大無方所。",
      "本自圓成，不勞機杼。",
      "世事悠悠，不如山丘。",
      "青松蔽日，碧澗常秋。",
      "山雲當幕，夜月爲鈎。",
      "卧藤蘿下，塊石枕頭。",
      "不朝天子，豈羨王侯。",
      "生死無慮，更復何憂。",
      "月水無形，我常只寧。",
      "萬法皆爾，本自無生。",
      "兀然無事坐，春來草自青。"
    ],
    "added_time": "2026-01-03 10:07:05"
  },
  {
    "source_file": "poet.song.7000.json",
    "title": "山中聞知己及第",
    "author": "釋智圓",
    "paragraphs": [
      "交知心莫逆，出處任相違。",
      "月裏方攀桂，山中自採薇。",
      "致君期有術，遯世貴無機。",
      "華髪他年事，雲泉亦可歸。"
    ],
    "added_time": "2026-01-03 10:07:19"
  },
  {
    "source_file": "poet.tang.18000.json",
    "title": "唐鐃歌妓吹曲十二篇",
    "author": "柳宗元",
    "paragraphs": [
      "麴氏雄西北，別絕臣外區。",
      "既恃遠且險，縱傲不我虞。",
      "烈烈王者師，熊螭以爲徒。",
      "龍旂翻海浪，馹騎馳坤隅。",
      "賁育搏嬰兒，一掃不復餘。",
      "平沙際天極，但見黃雲驅。",
      "臣靖執長纓，智勇伏囚拘。",
      "文皇南面坐，夷狄千羣趨。",
      "咸稱天子神，往古不得俱。",
      "獻號天可汗，以覆我國都。",
      "兵戎不交害，各保性與軀。"
    ],
    "added_time": "2026-01-03 10:08:03"
  },
  {
    "source_file": "poet.tang.18000.json",
    "title": "唐鐃歌妓吹曲十二篇",
    "author": "柳宗元",
    "paragraphs": [
      "東蠻有謝氏，冠帶理海中。",
      "自言我異世，雖聖莫能通。",
      "王卒如飛翰，鵬鶱駭羣龍。",
      "轟然自天墜，乃信神武功。",
      "繫虜君臣人，累累來自東。",
      "無思不服從，唐業如山崇。",
      "百辟拜稽首，咸願圖形容。",
      "如周王會書，永永傳無窮。",
      "睢盱萬狀乖，咿嗢九譯重。",
      "廣輪撫四海，浩浩知皇風。",
      "歌詩鐃鼓閒，以壯我元戎。"
    ],
    "added_time": "2026-01-03 10:08:03"
  },
  {
    "source_file": "poet.tang.18000.json",
    "title": "貞符",
    "author": "柳宗元",
    "paragraphs": [
      "於穆敬德，黎人皇之。",
      "惟貞厥符，浩浩將之。",
      "仁函于膚，刃莫畢屠。",
      "澤熯于爨，𩰾炎以澣。",
      "殄厥兇德，乃敺乃夷。",
      "懿其休風，是喣是吹。",
      "父子熙熙，相寧以嬉。",
      "賦徹而藏，厚我糗粻。",
      "刑輕以清，我肌靡傷。",
      "貽我子孫，百代是康。",
      "十聖嗣于理，仁后之子。",
      "子思孝父，易患于已。",
      "拱之戴之，神具爾宜。",
      "載揚于雅，承天之嘏。",
      "天之誠神，宜鑒于仁。",
      "神之曷依，宜仁之歸。",
      "濮沿于北，祝栗于南。",
      "幅員西東，祗一乃心。",
      "祝唐之紀，後天罔墜。",
      "祝皇之壽，與地咸久。",
      "曷徒祝之，心誠篤之。",
      "神協人同，道以告之。",
      "俾彌億萬年，不震不危。",
      "我代之延，永永毗之。",
      "仁增以崇，曷不爾思。",
      "有號于天，僉曰嗚呼。",
      "咨爾皇靈，無替厥符。"
    ],
    "added_time": "2026-01-03 10:08:03"
  },
  {
    "source_file": "poet.tang.18000.json",
    "title": "眎民詩",
    "author": "柳宗元",
    "paragraphs": [
      "帝眎民情，匪幽匪明。",
      "慘或在腹，已如色聲。",
      "亦無動威，亦無止力。",
      "弗動弗止，惟民之極。",
      "帝懷民眎，乃降明德。",
      "乃生明翼，明翼者何。",
      "迺房迺杜，惟房與杜。",
      "實爲民路，迺定天子。",
      "迺開萬國，萬國既分。",
      "迺釋蠹民，迺學與仕。",
      "迺播與食，迺器與用。",
      "迺貨與通，有作有遷。",
      "無遷無作，士實蕩蕩。",
      "農實董董，工實蒙蒙。",
      "賈實融融，左右惟一。",
      "出入惟同，攝儀以引。",
      "以遵以肆，其風既流。",
      "品物載休，惟天子守。",
      "乃二公之久，惟天子明。",
      "乃二公之成，惟百辟正。",
      "乃二公之令，惟百辟穀。",
      "乃二公之祿，二公行矣。",
      "弗敢憂縱，是獲憂共。",
      "二公居矣，弗敢泰止。",
      "是獲泰已，既柔一德。",
      "四夷是則，四夷是則，永懷不忒。"
    ],
    "added_time": "2026-01-03 10:08:03"
  },
  {
    "source_file": "poet.tang.18000.json",
    "title": "同劉二十八院長述舊言懷感時書事奉寄澧州張員外使君五十二韻之作因其韻增至八十通贈二君子",
    "author": "柳宗元",
    "paragraphs": [
      "弱歲游玄圃，先容幸棄瑕。",
      "名勞長者記，文許後生誇。",
      "鷃翼嘗披隼，蓬心類倚麻。",
      "繼酬天祿署，俱尉甸侯家。",
      "憲府初收迹，丹墀共拜嘉。",
      "分行參瑞獸，傳點亂宮鴉。",
      "執簡寧循枉，持書每去邪。",
      "鸞鳳標魏闕，熊武負崇牙。",
      "辨色宜相顧，傾心自不譁。",
      "金爐仄流月，紫殿啓晨赮。",
      "未竟遷喬樂，俄成失路嗟。",
      "還如渡遼水，更似謫長沙。",
      "別怨秦城暮，途窮越嶺斜。",
      "訟庭閒枳棘，候吏逐麋䴥。",
      "三載皇恩暢，千年聖曆遐。",
      "朝宗延駕海，師役罷梁溠。",
      "京邑搜貞幹，南宮步渥洼。",
      "世惟材是梓，人仰驥中驊。",
      "歘刺苗人地，仍逾贛石崖。",
      "禮容垂珌琫，戍備響錏鍜。",
      "寵即郎官舊，威從太守加。",
      "建旟翻鷙鳥，負弩繞文蛇。",
      "冊府榮八命，中闈盛六珈。",
      "肯隨胡質矯，方惡馬融奢。",
      "褒德符新換，懷仁道併遮。",
      "俗嫌龍節晚，朝訝介圭賒。",
      "禹貢輸苞匭，周官賦秉秅。",
      "雄風吞七澤，異產控三巴。",
      "即事觀農稼，因時展物華。",
      "秋原被蘭葉，春渚漲桃花。",
      "令肅軍無擾，程懸市禁貰。",
      "不應虞竭澤，寧復歎棲苴。",
      "蹀躞騶先駕，籠銅鼓報衙。",
      "染毫東國素，濡印錦溪砂。",
      "貨積舟難泊，人歸山倍畬。",
      "吳歈工折柳，楚舞舊傳芭。",
      "隱几松爲曲，傾罇石作汙。",
      "寒初榮橘柚，夏首薦枇杷。",
      "祀變荆巫禱，風移魯婦髽。",
      "已聞施愷悌，還覩正奇衺。",
      "慕友慚連璧，言姻喜附葭。",
      "沈埋全死地，流落半生涯。",
      "入郡腰恒折，逢人手盡叉。",
      "敢辭親耻汙，唯恐長疵瘕。",
      "善幻迷冰火，齊諧笑柏塗。",
      "東門牛屢飯，中散蝨空爬。",
      "逸戲看猿鬬，殊音辨馬撾。",
      "渚行狐作孽，林宿鳥爲𣩈。",
      "同病憂能老，新聲厲似姱。",
      "豈知千仞墜，秖爲一毫差。",
      "守道甘長絕，明心欲自𠜲。",
      "貯愁聽夜雨，隔淚數殘葩。",
      "梟族音常聒，豺羣喙競呀。",
      "岸蘆翻毒蜃，磎竹鬬狂{广/秝/牛}。",
      "野鶩行看弋，江魚或共扠。",
      "瘴氛恒積潤，訛火亟生煆。",
      "耳靜煩喧蟻，魂驚怯怒蛙。",
      "風枝散陳葉，霜蔓綖寒瓜。",
      "霧密前山桂，冰枯曲沼蕸。",
      "思鄉比莊舄，遯世遇眭夸。",
      "漁舍茨荒草，村橋臥古槎。",
      "御寒衾用罽，挹水勺仍椰。",
      "窗蠹惟潛蝎，甍涎競綴蝸。",
      "引泉開故竇，護藥插新笆。",
      "樹怪花因槲，蟲憐目待蝦。",
      "驟歌喉易嗄，饒醉鼻成皻。",
      "曳捶牽羸馬，垂簑牧艾豭。",
      "已看能類鼈，猶訝雉爲鷨。",
      "誰采中原菽，徒巾下澤車。",
      "俚兒供苦筍，傖父饋酸樝。",
      "勸策扶危杖，邀持當酒茶。",
      "道流徵短褐，禪客會袈裟。",
      "香飯舂菰米，珍蔬折五茄。",
      "方期飲甘露，更欲吸流霞。",
      "屋鼠從穿兀，林狙任攫拏。",
      "春衫裁白紵，朝帽挂烏紗。",
      "屢歎恢恢網，頻搖肅肅罝。",
      "衰榮因蓂莢，盈缺幾蝦蟇。",
      "路識溝邊柳，城聞隴上笳。",
      "共思捐佩處，千騎擁青緺。"
    ],
    "added_time": "2026-01-03 10:08:03"
  },
  {
    "source_file": "poet.tang.12000.json",
    "title": "送修武元少府",
    "author": "錢起",
    "paragraphs": [
      "寸祿榮色養，此行寧歎惜。",
      "自今黃綬采蘭時，不厭丹墀芳草色。",
      "百戰荒城復井田，幾家春樹帶人煙。",
      "黎甿久厭蓬飄苦，遲爾西南惠月傳。"
    ],
    "added_time": "2026-01-03 10:08:04"
  },
  {
    "source_file": "poet.tang.45000.json",
    "title": "秋末入匡山船行八首 二",
    "author": "貫休",
    "paragraphs": [
      "蘆葦深花裏，漁歌一曲長。",
      "人心雖憶越，帆態似浮湘。",
      "石獺銜魚白，汀茅浸浪黃。",
      "等閑千萬里，道在亦無妨。"
    ],
    "added_time": "2026-01-03 10:08:20"
  },
  {
    "source_file": "poet.song.75000.json",
    "title": "東鄰二首  其一",
    "author": "唐庚",
    "paragraphs": [
      "即今樂事屬墻東，歲晚何曾酒盞空。",
      "白蜜已輸仍節近，紅藤未動况年豐。"
    ],
    "added_time": "2026-01-03 10:08:38"
  },
  {
    "source_file": "poet.tang.26000.json",
    "title": "文祝延二闋 二",
    "author": "沈亞之",
    "paragraphs": [
      "兕載吹兮音咿咿，銅鐃呶兮睋呼𪾤睢。",
      "樟之蓋兮麓下，雲垂幄兮爲帷。",
      "合吾民兮將安，維吾侯之康兮樂欣。",
      "肴盤列兮荅神，神擺漁篁兮降拂窣窣。",
      "右持妓兮左夫人，態修邃兮佻眇。",
      "調丹含瓊兮瑳佳笑，馨炮羶燔兮溢按豆。",
      "爵盎無虛兮菓摭雜佑，秋雲清醉兮流融光。",
      "巫裾旋兮覡袖翔，瞪虛凝兮覽迴楊。",
      "語神歡兮酒云央，望吾侯兮遵賞事。",
      "朝馬駕兮搦寶轡，千弭函弦兮森道騎。",
      "吾何樂兮神軒，維侯之康兮居遊自遂。"
    ],
    "added_time": "2026-01-03 10:08:52"
  },
  {
    "source_file": "poet.song.88000.json",
    "title": "十六日對雨是日聞得濓溪地",
    "author": "周紫芝",
    "paragraphs": [
      "大麥結穗牛尾長，小麥滿地秋雲黄。",
      "清漣堂前今日雨，中有廬山湯餅香。",
      "故人喚我廬山住，欲買茅椽近廬阜。",
      "得田於我復何求，只就天公覓甘澍。",
      "天隨農父與陰晴，雲共東風作朝暮。",
      "山南山北水長流，下田高壠禾無數。",
      "秫堪醸酒醉不醒，飯可充饑飽摩肚。",
      "先生不管醉尉呵，柱杖尋遊遶山去。"
    ],
    "added_time": "2026-01-03 10:09:39"
  },
  {
    "source_file": "poet.tang.11000.json",
    "title": "諸將五首 五",
    "author": "杜甫",
    "paragraphs": [
      "錦江春色逐人來，巫峽清秋萬壑哀。",
      "正憶往時嚴僕射，共迎中使望鄉臺。",
      "主恩前後三持節，軍令分明數舉桮。",
      "西蜀地形天下險，安危須仗出羣材。"
    ],
    "added_time": "2026-01-03 10:10:00"
  },
  {
    "source_file": "poet.tang.11000.json",
    "title": "秋日夔府詠懷奉寄鄭監李賓客一百韻",
    "author": "杜甫",
    "paragraphs": [
      "絕塞烏蠻北，孤城白帝邊。",
      "飄零仍百里，消渴已三年。",
      "雄劒鳴開匣，羣書滿繫船。",
      "亂離心不展，衰謝日蕭然。",
      "筋力妻孥問，菁華歲月遷。",
      "登臨多物色，陶冶賴詩篇。",
      "峽束滄江起，巖排石樹圓。",
      "拂雲霾楚氣，朝海蹴吳天。",
      "煮井爲鹽速，燒畬度地偏。",
      "有時驚疊嶂，何處覓平川。",
      "鸂鶒雙雙舞，獼猿壘壘懸。",
      "碧蘿長似帶，錦石小如錢。",
      "春草何曾歇，寒花亦可憐。",
      "獵人吹戍火，野店引山泉。",
      "喚起搔頭急，扶行幾屐穿。",
      "兩京猶薄產，四海絕隨肩。",
      "幕府初交辟，郎官幸備員。",
      "瓜時猶旅寓，萍泛苦夤緣。",
      "藥餌虛狼藉，秋風灑靜便。",
      "開襟驅瘴癘，明目掃雲煙。",
      "高宴諸侯禮，佳人上客前。",
      "哀箏傷老大，華屋豔神仙。",
      "南內開元曲，常時弟子傳。",
      "法歌聲變轉，滿座涕潺湲。",
      "弔影夔州僻，回腸杜曲煎。",
      "即今龍廄水，莫帶犬戎羶。",
      "耿賈扶王室，蕭曹拱御筵。",
      "乘威滅蜂蠆，戮力効鷹鸇。",
      "舊物森猶在，凶徒惡未悛。",
      "國須行戰伐，人憶止戈鋋。",
      "奴僕何知禮，恩榮錯與權。",
      "胡星一彗孛，黔首逐拘攣。",
      "哀痛絲綸切，煩苛法令蠲。",
      "業成陳始王，兆喜出於畋。",
      "宮禁經綸密，台階翊戴全。",
      "熊羆載呂望，鴻雁美周宣。",
      "側聽中興主，長吟不世賢。",
      "音徽一柱數，道里下牢千。",
      "鄭李光時論，文章並我先。",
      "陰何尚清省，沈宋歘聯翩。",
      "律比崑崙竹，音知燥濕弦。",
      "風流俱善價，愜當久忘筌。",
      "置驛常如此，登龍蓋有焉。",
      "雖云隔禮數，不敢墜周旋。",
      "高視收人表，虛心味道玄。",
      "馬來皆汗血，鶴唳必青田。",
      "羽翼商山起，蓬萊漢閣連。",
      "管寧紗帽淨，江令錦袍鮮。",
      "東郡時題壁，南湖日扣舷。",
      "遠遊凌絕境，佳句染華牋。",
      "每欲孤飛去，徒爲百慮牽。",
      "生涯已寥落，國步乃迍邅。",
      "衾枕成蕪沒，池塘作棄捐。",
      "別離憂怛怛，伏臘涕漣漣。",
      "露菊班豐鎬，秋蔬影澗瀍。",
      "共誰論昔事，幾處有新阡。",
      "富貴空迴首，喧爭嬾著鞭。",
      "兵戈塵漠漠，江漢月娟娟。",
      "局促看秋燕，蕭疎聽晚蟬。",
      "雕蟲蒙記憶，烹鯉問沈綿。",
      "卜羨君平杖，偷存子敬氈。",
      "囊虛把釵釧，米盡坼花鈿。",
      "甘子陰涼葉，茅齋八九椽。",
      "陣圖沙北岸，市暨瀼西巔。",
      "羈絆心常折，棲遲病即痊。",
      "紫收岷嶺芋，白種陸池蓮。",
      "色好梨勝頰，穰多栗過拳。",
      "勅廚唯一味，求飽或三鱣。",
      "兒去看魚笱，人來坐馬韉。",
      "縛柴門窄窄，通竹溜涓涓。",
      "塹抵公畦稜，村依野廟壖。",
      "缺籬將棘拒，倒石賴藤纏。",
      "借問頻朝謁，何如穩醉眠。",
      "誰云行不逮，自覺坐能堅。",
      "霧雨銀章澀，馨香粉署妍。",
      "紫鸞無近遠，黃雀任翩翾。",
      "困學違從衆，明公各勉旃。",
      "聲華夾宸極，早晚到星躔。",
      "懇諫留匡鼎，諸儒引服虔。",
      "不逢輸鯁直，會是正陶甄。",
      "宵旰憂虞軫，黎元疾苦駢。",
      "雲臺終日畫，青簡爲誰編。",
      "行路難何有，招尋興已專。",
      "由來具飛檝，蹔擬控鳴弦。",
      "身許雙峰寺，門求七祖禪。",
      "落帆追宿昔，衣褐向真詮。",
      "安石名高晉，昭王客赴燕。",
      "途中非阮籍，查上似張騫。",
      "披拂雲寧在，淹留景不延。",
      "風期終破浪，水怪莫飛涎。",
      "他日辭神女，傷春怯杜鵑。",
      "淡交隨聚散，澤國繞迴旋。",
      "本自依迦葉，何曾藉偓佺。",
      "鑪峯生轉盻，橘井尚高褰。",
      "東走窮歸鶴，南征盡跕鳶。",
      "晚聞多妙教，卒踐塞前愆。",
      "顧凱丹青列，頭陀琬琰鐫。",
      "衆香深黯黯，幾地肅芊芊。",
      "勇猛爲心極，清羸任體孱。",
      "金蓖空刮眼，鏡象未離銓。"
    ],
    "added_time": "2026-01-03 10:10:00"
  },
  {
    "source_file": "poet.tang.11000.json",
    "title": "贈李八祕書別三十韻",
    "author": "杜甫",
    "paragraphs": [
      "往時中補右，扈蹕上元初。",
      "反氣凌行在，妖星下直廬。",
      "六龍瞻漢闕，萬騎略姚墟。",
      "玄朔迴天步，神都憶帝車。",
      "一戎纔汗馬，百姓免爲魚。",
      "通籍蟠螭印，差肩列鳳輿。",
      "事殊迎代邸，喜異賞朱虛。",
      "寇盜方歸順，乾坤欲晏如。",
      "不才同補衮，奉詔許牽裾。",
      "鴛鷺叨雲閣，麒麟滯玉除。",
      "文園多病後，中散舊交疎。",
      "飄泊哀相見，平生意有餘。",
      "風煙巫峽遠，臺榭楚宮虛。",
      "觸目非論故，新文尚起予。",
      "清秋凋碧柳，別浦落紅蕖。",
      "消息多旗幟，經過嘆里閭。",
      "戰連唇齒國，軍急羽毛書。",
      "幕府籌頻問，山家藥正鋤。",
      "台星入朝謁，使節有吹噓。",
      "西蜀災長弭，南翁憤始攄。",
      "對敭抏士卒，乾沒費倉儲。",
      "勢藉兵須用，功無禮忽諸。",
      "御鞍金騕褭，宮硯玉蟾蜍。",
      "拜舞銀鉤落，恩波錦帕舒。",
      "此行非不濟，良友昔相於。",
      "去斾依顏色，沿流想疾徐。",
      "沈綿疲井臼，倚薄似樵漁。",
      "乞米煩佳客，鈔詩聽小胥。",
      "杜陵斜晚照，潏水帶寒淤。",
      "莫話清溪髮，蕭蕭白暎梳。"
    ],
    "added_time": "2026-01-03 10:10:00"
  },
  {
    "source_file": "poet.tang.11000.json",
    "title": "寄劉峽州伯華使君四十韻",
    "author": "杜甫",
    "paragraphs": [
      "峽內多雲雨，秋來尚鬱蒸。",
      "遠山朝白帝，深水謁彝陵。",
      "遲暮嗟爲客，西南喜得朋。",
      "哀猨更起坐，落雁失飛騰。",
      "伏枕思瓊樹，臨軒對玉繩。",
      "青松寒不落，碧海闊逾澄。",
      "昔歲文爲理，羣公價盡增。",
      "家聲同令聞，時論以儒稱。",
      "太后當朝肅，多才接跡昇。",
      "翠虛捎魍魎，丹極上鵾鵬。",
      "宴引春壺滿，恩分夏簟冰。",
      "彫章五色筆，紫殿九華燈。",
      "學並盧王敏，書偕褚薛能。",
      "老兄真不墜，小子獨無承。",
      "近有風流作，聊從月繼徵。",
      "放蹄知赤驥，捩翅服蒼鷹。",
      "卷軸來何晚，襟懷庶可憑。",
      "會期吟諷數，益破旅愁凝。",
      "雕刻初誰料，纖毫欲自矜。",
      "神融躡飛動，戰勝洗侵凌。",
      "妙取筌蹄棄，高宜百萬層。",
      "白頭遺恨在，青竹幾人登。",
      "迴首追談笑，勞歌跼寢興。",
      "年華紛已矣，世故莽相仍。",
      "刺史諸侯貴，郎官列宿應。",
      "潘生驂閣遠，黃霸璽書增。",
      "乳贙號攀石，飢鼯訴落藤。",
      "藥囊親道士，灰劫問胡僧。",
      "憑久烏皮折，簪稀白帽稜。",
      "林居看蟻穴，野食行魚罾。",
      "筋力交彫喪，飄零免戰兢。",
      "皆爲百里宰，正似六安丞。",
      "姹女縈新裹，丹砂冷舊秤。",
      "但求椿壽永，莫慮杞天崩。",
      "鍊骨調情性，張兵撓棘矜。",
      "養生終自惜，伐數必全懲。",
      "政術甘疎誕，詞場媿服膺。",
      "展懷詩誦魯，割愛酒如澠。",
      "咄咄寧書字，冥冥欲避矰。",
      "江湖多白鳥，天地有青蠅。"
    ],
    "added_time": "2026-01-03 10:10:00"
  },
  {
    "source_file": "poet.tang.11000.json",
    "title": "夔府書懷四十韻",
    "author": "杜甫",
    "paragraphs": [
      "昔罷河西尉，初興薊北師。",
      "不才名位晚，敢恨省郎遲。",
      "扈聖崆峒日，端居灧澦時。",
      "萍流仍汲引，樗散尚恩慈。",
      "遂阻雲臺宿，常懷湛露詩。",
      "翠華森遠矣，白首颯淒其。",
      "拙被林泉滯，生逢酒賦欺。",
      "文園終寂寞，漢閣自磷緇。",
      "病隔君臣議，慚紆德澤私。",
      "揚鑣驚主辱，拔劒撥年衰。",
      "社稷經綸地，風雲際會期。",
      "血流紛在眼，涕灑亂交頤。",
      "四瀆樓船汎，中原鼓角悲。",
      "賊壕連白翟，戰瓦落丹墀。",
      "先帝嚴靈寢，宗臣切受遺。",
      "恆山猶突騎，遼海競張旗。",
      "田父嗟膠漆，行人避蒺藜。",
      "總戎存大體，降將餙卑詞。",
      "楚貢何年絕，堯封舊俗疑。",
      "長吁翻北寇，一望卷西夷。",
      "不必陪玄圃，超然待具茨。",
      "凶兵鑄農器，講殿闢書帷。",
      "廟算高難測，天憂實在茲。",
      "形容真潦倒，荅效莫支持。",
      "使者分王命，羣公各典司。",
      "恐乖均賦歛，不似問瘡痍。",
      "萬里煩供給，孤城最怨思。",
      "綠林寧小患，雲夢欲難追。",
      "即事須嘗膽，蒼生可察眉。",
      "議堂猶集鳳，正觀是元龜。",
      "處處喧飛檄，家家急競錐。",
      "蕭車安不定，蜀使下何之。",
      "釣瀨疎墳籍，耕巖進弈棊。",
      "地蒸餘破扇，冬煖更纖絺。",
      "豺遘哀登楚麟傷泣象尼。",
      "衣冠迷適越，藻繪憶遊睢。",
      "賞月延秋桂，傾陽逐露葵。",
      "大庭終反樸，京觀且僵尸。",
      "高枕虛眠晝，哀歌欲和誰。",
      "南宮載勳業，凡百慎交綏。"
    ],
    "added_time": "2026-01-03 10:10:00"
  },
  {
    "source_file": "poet.song.61000.json",
    "title": "留別張白雲謀父",
    "author": "賀鑄",
    "paragraphs": [
      "三年官局冷如冰，炙手權門我未能。",
      "頼與白雲之隠者，不談黄卷即尋僧。",
      "蕭蕭簾箔風披竹，草草杯盤雪洒燈。",
      "塵土浮遊浸相遠，吳魚燕雁兩難憑。"
    ],
    "added_time": "2026-01-03 10:10:02"
  },
  {
    "source_file": "poet.tang.2000.json",
    "title": "田家三首 一",
    "author": "王績",
    "paragraphs": [
      "阮籍生涯懶，嵇康意氣疎。",
      "相逢一醉飽，獨坐數行書。",
      "小池聊養鶴，閑田且牧豬。",
      "草生元亮徑，花暗子雲居。",
      "倚牀看婦織，登壠課兒鋤。",
      "迴頭尋仙事，併是一空虛。"
    ],
    "added_time": "2026-01-03 10:11:26"
  },
  {
    "source_file": "poet.song.90000.json",
    "title": "再賦一首趁韻信筆初無定意也",
    "author": "綦崇禮",
    "paragraphs": [
      "妍詞少勁氣，直表無曲陰。",
      "勸百豈救一，枉尺焉取尋。",
      "世路務爭險，人情難測深。",
      "漁樵各有侣，英俊自成林。",
      "藥苦病所利，酒多狂莫斟。",
      "珠投防按劍，玉折戒磨簪。",
      "願持松柏操，甘受雪霰侵。",
      "途窮但回步，何用涕沾襟。"
    ],
    "added_time": "2026-01-03 10:11:41"
  },
  {
    "source_file": "poet.song.74000.json",
    "title": "建炎丞相成國呂忠穆公退老堂  其二",
    "author": "黄叔敖",
    "paragraphs": [
      "望隆江左謝太傅，功冠淮西裴晉公。",
      "何事東山却高卧，空餘綠野想遺風。",
      "矯情鎮物端誰似，晚節全身與俗同。",
      "再拜祝公追往轍，中興周室頼元功。"
    ],
    "added_time": "2026-01-03 10:12:34"
  },
  {
    "source_file": "poet.song.51000.json",
    "title": "城東行事去李簡夫甚邇可以卜見而俱有往返之禁因戲爲歌馳寄",
    "author": "彭汝礪",
    "paragraphs": [
      "故人咫尺水東頭，我欲見之心悠悠。",
      "有足欲往不自由，形骸靜對鶑花留。",
      "我思肥陵昔之游，雲霧密鎖城上樓。",
      "把酒待月生海陬，月到行午醉未休。",
      "濡須南池水中洲，脫帽散髮尋漁舟。",
      "夕陽扶欄持釣鈎，白蘋風起寒颼飀。",
      "別來紛紛幾春秋，彼此待盡棲林丘。",
      "滴淚落水東爭流，肺肝雖大不容憂。",
      "殘息乃復如懸疣，得官相望真如囚。",
      "李夫子，借使復得把酒與子飲，其樂還如昔時不。",
      "我今鬢髮已絲志已偷，力不能前鈍如牛。",
      "泡浪亦悟吾生浮，尚壯欲以華簪投。",
      "日月逐逐同傳郵，何用自與身爲矛。",
      "我歌草草子須酬，欲讀子歌銷我愁。"
    ],
    "added_time": "2026-01-03 10:12:38"
  },
  {
    "source_file": "poet.tang.50000.json",
    "title": "出雲州書情寄兩敕使",
    "author": "王孝廉",
    "paragraphs": [
      "南風海路連歸思，北雁長天引旅情。",
      "賴有鏘鏘雙鳯伴，莫愁多日住邊亭。",
      "（同前。",
      "）（〖1〗按王孝廉奉渤海國王命使日，日本嵯峨天皇設宴禮之。",
      "孝廉返國，舟覆溺海而死。",
      "嵯峨天皇特頒敕書，追贈榮爵，且致悼念。",
      "嵯峨在位十四年，年號曰弘仁，於唐則爲憲宗元和五年至穆宗長慶三年也。",
      "敕文附後。",
      "〖2〗《日本後紀》二十四日本嵯峨天皇《贈渤海使王孝廉正三位敕書》云：「惜往飾終，事茂舊範，褒忠錄績，義存先彝。",
      "故渤海國使從三位王孝廉，闕庭修聘，滄溟迴艫，復命未申，昊蒼不憖。",
      "寔雖有命在天，薤露難駐，而銜恨使命，不得更歸。",
      "朕痛於懷，加贈榮爵，死而有靈，應業泉扃。",
      "宜可正三位。",
      "」〖3〗又日僧空海有《傷渤海國大使王孝廉中途物故》詩句，日人阪上今繼有《和渤海大使見寄之作》，可以參閱。",
      "詩附於次。",
      "）（〖4〗空海《傷渤海國大使王孝廉中途物故》：一面新交不忍聽，況乎鄉國〖一作「園」〗故園〖一作「國」〗情。",
      "〖見金毓黻撰《渤海國志長編》卷十八引《高野大師廣傳》下〗〖5〗阪上今繼《和渤海大使見寄之作》：賓亭寂寞對青溪，處處登旅念悽。",
      "萬里雲邊辭國遠，三春煙裏望卿〖蔣禮鴻及陳九思同志並謂當是「鄉」之形誤。",
      "〗迷。",
      "長天去雁催歸思，函谷來鶯助客啼。",
      "一面相逢如舊識，交情自與古人齊。",
      "〖見金毓黻撰《渤海國志長編》卷十八引《文華秀麗集》上〗）。"
    ],
    "added_time": "2026-01-03 10:12:46"
  },
  {
    "source_file": "poet.tang.50000.json",
    "title": "九銷山",
    "author": "徐凝",
    "paragraphs": [
      "人行之字路嶔巇，九銷青山勝九疑。",
      "祇被但白雲生不斷，無端點破碧琉璃。",
      "（見道士孟宗寶集虛所編《洞霄詩集》卷一。",
      "）（〖1〗鄧牧《洞霄圖志》卷二《山水門》《九鎖山》條：「自餘杭西郭外，行十有八里，逆溪水上，左右合七峯，皆拔地數百尺。",
      "其趾犬牙相錯，行路並溪屈折者九，故云九鎖。",
      "好事者悉命以名。",
      "」）。"
    ],
    "added_time": "2026-01-03 10:12:46"
  },
  {
    "source_file": "poet.song.98000.json",
    "title": "遊報恩寺",
    "author": "趙士礽",
    "paragraphs": [
      "綠暗紅稀日漸長，追遊不覺到雲房。",
      "庭前密菊花鋪錦，竹外嬌鶯語轉簧。",
      "把盞自能忘得失，圍棋何必較低昂。",
      "籃輿款曲歸來晚，滿路清風拂面涼。"
    ],
    "added_time": "2026-01-03 10:12:48"
  },
  {
    "source_file": "poet.song.88000.json",
    "title": "季卿惠詩頗寓窮愁之意作是詩勉之",
    "author": "周紫芝",
    "paragraphs": [
      "君有篇章配國風，技兼鼯鼠固應窮。",
      "但令人似千金璧，莫恨門生一丈蓬。",
      "北阮有生寧免俗，蒙荘雖放亦求通。",
      "會看黄鵠摩霄去，未可輕投燕雀叢。"
    ],
    "added_time": "2026-01-03 10:12:50"
  },
  {
    "source_file": "poet.song.65000.json",
    "title": "二月十七日欲招客飲而風霾不果有作",
    "author": "張耒",
    "paragraphs": [
      "欲携佳客燕高堂，園館春風又作狂。",
      "猶挾冰霜餘意氣，未分桃李好風光。",
      "青山無頼藏雲岫，流水生波灧野塘。",
      "不飲何妨還燕坐，閉門掃地獨焚香。"
    ],
    "added_time": "2026-01-03 10:13:05"
  },
  {
    "source_file": "poet.song.81000.json",
    "title": "行者下火",
    "author": "釋懷深",
    "paragraphs": [
      "汝幼入空門，方年二十五。",
      "鬚髪尚未除，幼身今日去。",
      "脫下布直裰，休問溫州路。"
    ],
    "added_time": "2026-01-03 10:13:58"
  },
  {
    "source_file": "poet.song.61000.json",
    "title": "答孫休兼簡清凉和上人二首  其二",
    "author": "賀鑄",
    "paragraphs": [
      "渭北人遊楚水東，論詩說舊偶從容。",
      "鄉關此日幾多遠，春酒與愁相勝濃。",
      "且免牛衣愧妻子，莫將羊酪詫吾儂。",
      "哀王孫頼彌天釋，肯學揚州飯後鐘。"
    ],
    "added_time": "2026-01-03 10:14:54"
  },
  {
    "source_file": "poet.song.48000.json",
    "title": "喜雪呈李公擇",
    "author": "蘇轍",
    "paragraphs": [
      "秋來旱已久，雪至亦不薄。",
      "沉沉夜未眠，蔌蔌聲初落。",
      "霏微入疏戶，眩晃先朱閣。",
      "披衣視羣動，照屋始驚愕。",
      "晨起犯清寒，繁陰看溟漠。",
      "喬林凍相倚，隙瓦乾猶爍。",
      "孤村掩圭竇，深徑沒芒屩。",
      "平野恣汗漫，四山增犖埆。",
      "晚色漏斜陽，林光粲相錯。",
      "氛埃一清蕩，疫癘解纏縛。",
      "寒蔬養春芽，宿麥布冬脚。",
      "官居亦何頼，歲事信所託。",
      "逋逃幸一飽，剽盜止羣惡。",
      "無事樂自多，有酒庶可酌。",
      "我行今不久，公到時方昨。",
      "豐穰識天意，暇豫可前約。",
      "齋厨雖無餘，賓客甚易諾。",
      "行須酒壺倒，莫待陰雲剝。"
    ],
    "added_time": "2026-01-03 10:15:05"
  },
  {
    "source_file": "poet.song.48000.json",
    "title": "次韵范郎中仰之咏雪",
    "author": "蘇轍",
    "paragraphs": [
      "倉廩未應空，長天霰雪濛。",
      "瓊瑶布地凈，組練出師雄。",
      "雲闊諸峰遍，花繁百草同。",
      "農謠麥壠外，客興酒杯中。",
      "聚散占風力，消融驗藥功。",
      "遠遊聊自喜，三見歲時豐。"
    ],
    "added_time": "2026-01-03 10:15:05"
  },
  {
    "source_file": "poet.tang.36000.json",
    "title": "蜀中",
    "author": "方干",
    "paragraphs": [
      "遊子去遊多不歸，春風酒味勝餘時。",
      "閑來却伴巴兒醉，荳蔲花邊唱竹枝。"
    ],
    "added_time": "2026-01-03 10:15:08"
  },
  {
    "source_file": "poet.tang.19000.json",
    "title": "歷陽書事七十韻",
    "author": "劉禹錫",
    "paragraphs": [
      "一夕爲湖地，千年列郡名。",
      "霸王迷路處，亞父所封城。",
      "漢置東南尉，梁分肘腋兵。",
      "本吳風俗剽，兼楚語音傖。",
      "沸井今無湧，烏江舊有名。",
      "土臺遊柱史，石室隱彭鏗。",
      "曹操祠猶在，濡須塢未平。",
      "海潮隨月大，江水應春生。",
      "憶昨深山裏，終朝看火耕。",
      "魚書來北闕，鷁首下南荆。",
      "雲雨巫山暗，蕙蘭湘水清。",
      "章華樹已失，鄂渚草來迎。",
      "廬阜香爐出，湓城粉堞明。",
      "鴈飛彭蠡暮，鴉噪大雷晴。",
      "平野分風使，恬和趁夜程。",
      "貴池登陸峻，舂穀渡橋鳴。",
      "駱驛主人問，悲歡故舊情。",
      "幾年方一面，卜晝便三更。",
      "助喜杯盤盛，忘機笑語訇。",
      "管清疑警鶴，弦巧似嬌鶯。",
      "熾炭烘蹲獸，華茵織鬬鯨。",
      "回裾飄霧雨，急節墮瓊英。",
      "斂黛凝愁色，施鈿耀翠晶。",
      "容華本南國，妝束學西京。",
      "日落方收鼓，天寒更炙笙。",
      "促筵交履舄，痛飲倒簪纓。",
      "謔浪容優孟，嬌憐許智瓊。",
      "蔽明添翠帟，命燭拄金莖。",
      "坐久羅衣皺，盃頻粉面騂。",
      "興來從請曲，意墮即飛觥。",
      "令急重須改，歡馮醉盡呈。",
      "詰朝還選勝，來日又尋盟。",
      "道別殷勤惜，邀筵次第爭。",
      "唯聞嗟短景，不復有餘酲。",
      "衆散扃朱戶，相攜話素誠。",
      "晤言猶亹亹，殘漏自丁丁。",
      "出祖千夫擁，行廚五熟烹。",
      "離亭臨野水，別思入哀箏。",
      "接境人情洽，方冬饌具精。",
      "中流爲界道，隔岸數飛甍。",
      "沙浦王渾鎮，滄洲謝脁城。",
      "望夫人化石，夢帝日環營。",
      "半渡趨津吏，緣堤簇郡甿。",
      "場黃堆晚稻，籬碧見冬菁。",
      "里社爭來獻，壺漿各自擎。",
      "鴟夷傾底寫，[粔籹]鬬成。",
      "采石風傳柝，新林暮擊鉦。",
      "繭綸牽撥刺，犀焰照澄泓。",
      "露冕觀原野，前驅抗斾旌。",
      "分庭展賓主，望闕拜恩榮。",
      "比屋惸嫠輩，連年水旱幷。",
      "遐思常後已，下令必先庚。",
      "遠岫低屏列，支流曲帶縈。",
      "湖魚香勝肉，官酒重於餳。",
      "憶昔泉源變，斯須地軸傾。",
      "雞籠爲石顆，龜眼入泥坑。",
      "事繫人風重，官從物論輕。",
      "江春俄澹蕩，樓月幾虧盈。",
      "柳長千絲宛，田塍一線絣。",
      "遊魚將婢從，野雉見媒驚。",
      "波淨攢鳧鵲，洲香發杜蘅。",
      "一鍾菰葑米，千里水葵羹。",
      "受譴時方久，分憂政未成。",
      "比瓊雖碌碌，於鐵尚錚錚。",
      "早忝登三署，曾聞奏六英。",
      "無能甘負弩，不慎在提衡。",
      "口語成中遘，毛衣阻上征。",
      "時聞關利鈍，智亦有聾盲。",
      "昔媿山東妙，今慙海內兄。",
      "後來登甲乙，早已在蓬瀛。",
      "心托秦明鏡，才非楚白珩。",
      "齒衰親藥物，宦薄傲公卿。",
      "捧日皆元老，宣風盡大彭。",
      "好令朝集使，結束赴新正。"
    ],
    "added_time": "2026-01-03 10:15:11"
  },
  {
    "source_file": "poet.tang.12000.json",
    "title": "夕發箭場巖下作",
    "author": "錢起",
    "paragraphs": [
      "行役不遑安，在幽機轉發。",
      "山谷無明晦，溪霞自興沒。",
      "朝櫛杉下風，夕飲石上月。",
      "懿爾青雲士，垂纓朝鳳闕。",
      "寧知採竹人，每食慙薇蕨。"
    ],
    "added_time": "2026-01-03 10:16:16"
  },
  {
    "source_file": "poet.song.74000.json",
    "title": "偶成",
    "author": "滕茂實",
    "paragraphs": [
      "纖雲卷盡見秋容，古木交陰一埽空。",
      "雪壓羣山曉來雨，葉侵缺甃幾番風。",
      "欲歸未得人將老，屢送還來鬼亦窮。",
      "頼得子卿佳傳在，整冠時讀慰飄蓬。"
    ],
    "added_time": "2026-01-03 10:16:28"
  },
  {
    "source_file": "poet.song.74000.json",
    "title": "臨終詩",
    "author": "滕茂實",
    "paragraphs": [
      "虀鹽老書生，謬列王都官。",
      "索米了無補，從事敢辭難。",
      "殊鄰復盟好，仗節來榆關。",
      "城守久不下，川塗望漫漫。",
      "儉輩果不惜，一往何當還。",
      "牧羊困蘇武，假道拘張騫。",
      "流離念窘束，坐閱四序遷。",
      "同來悉言歸，我獨留塞垣。",
      "形影自相吊，國破家亦殘。",
      "呼天竟不聞，痛甚傷肺肝。",
      "相逢老兄弟，悼歎安得掛。",
      "金人自南歸，得志鞍馬間。",
      "波瀾卷大厦，一木難求安。",
      "世事寧有此，聊發我所存。",
      "爵祿非所慕，金珠敢懷貪。",
      "就不違我心，渠不汗我顔。",
      "昔燕破齊王，羣臣望風奔。",
      "王蠋猶守節，燕人有甘言。",
      "經首自絕脰，感槩今昔聞。",
      "未嘗食齊祿，徒以世爲民。",
      "況我祿數世，一死何足論。",
      "遠或死江海，近或死朝昏。",
      "斂我不須衣，裹尸以黄幡。",
      "題作宋臣墓，篆字當深刊。",
      "我室尚少艾，兒女皆童頑。",
      "四海無置錐，飄流倍悲酸。",
      "誰當給衣食，使不厄饑寒。",
      "歲時一酹我，猶足慰我魂。",
      "我魂亦悠悠，異鄉寄沉冤。",
      "他時風雨夜，草木號空山。"
    ],
    "added_time": "2026-01-03 10:16:28"
  },
  {
    "source_file": "poet.song.53000.json",
    "title": "久雨",
    "author": "孔平仲",
    "paragraphs": [
      "一日三日雨，雨中有青天。",
      "未能舒靉靆，何苦弄潺湲。",
      "卷海長風裏，傾河白日邊。",
      "泥鳴萬丸躍，瓦破百繩穿。",
      "鳥雀深依舍，蛟龍痛着鞭。",
      "醉陰昏翠巘，走濁亂青川。",
      "急灑隨奔電，餘霏倚斷烟。",
      "興居愁濕熱，行步阻流泉。",
      "閔僕衣爲障，看兒板作船。",
      "稍移茶近火，更使带添綿。",
      "僻陋無人迹，幽閒足晝眠。",
      "夢回聞點滴，垂晚興蕭然。"
    ],
    "added_time": "2026-01-03 10:17:06"
  },
  {
    "source_file": "poet.tang.45000.json",
    "title": "湖頭別墅三首 一",
    "author": "貫休",
    "paragraphs": [
      "梨栗鳥啾啾，高歌若自由。",
      "人誰知此意，舊業在湖頭。",
      "飢鼠掀菱殻，新蟬避栗皺。",
      "不知江海上，戈甲幾時休。"
    ],
    "added_time": "2026-01-03 10:17:11"
  },
  {
    "source_file": "poet.tang.56000.json",
    "title": "偈頌 十五",
    "author": "文偃",
    "paragraphs": [
      "雲門顧鑒笑嘻嘻，擬議遭渠顧鑑咦。",
      "任是張良多智巧，到頭於是也難施。",
      "（《禪林僧寶傳》卷二）。"
    ],
    "added_time": "2026-01-03 10:18:09"
  },
  {
    "source_file": "poet.song.64000.json",
    "title": "冬日放言二十一首  其二",
    "author": "張耒",
    "paragraphs": [
      "湯餠慰朝餒，三杯澆旦寒。",
      "醉飽外何欲，昏然宵就眠。",
      "幽通夢有告，默存神自全。",
      "蕭蕭松竹舍，歲暮聊盤桓。"
    ],
    "added_time": "2026-01-03 10:18:34"
  },
  {
    "source_file": "poet.song.90000.json",
    "title": "送濰州詹倅五首  其五",
    "author": "綦崇禮",
    "paragraphs": [
      "人生樂知己，見遇况國士。",
      "吾身不激昂，孰爲報恩子。",
      "薦達有往來，登門願誰始。",
      "寄謝魏王孫，丹心亦如此。"
    ],
    "added_time": "2026-01-03 10:18:41"
  },
  {
    "source_file": "poet.song.90000.json",
    "title": "蒙成大亨分送紫蘇且以前書有戲謔語垂示解嘲輙次元韻",
    "author": "綦崇禮",
    "paragraphs": [
      "先生昔爲吏，敏政便劇繁。",
      "利刅無錯節，大邑如烹鮮。",
      "民曹與廷尉，衆紛常裕然。",
      "胡爲棄九卿，歲晚來灌園。",
      "分陰在所惜，寸地不忍閑。",
      "草木苟有用，豈憚遠移根。",
      "從來憂世心，中懷百慮煎。",
      "栽梅期鼎實，無取寒花妍。",
      "植竹待威鳯，肯羡冥鴻騫。",
      "此志未云遂，亦足留風烟。",
      "山泉釀賢聖，艶曲聼嬋娟。",
      "引酌梅竹下，醉臥雲峰前。",
      "何以解其酲，玉笋捧甌圓。",
      "香泛紫蘇飲，醒心清可憐。",
      "洗滌麴糵昏，還觀神明全。",
      "先生得此物，手種當春天。",
      "耘培供採掇，內熱常得痊。",
      "云何失滋茂，無乃人力愆。",
      "因疑課督功，多稼移大田。",
      "循例猶見分，乞隣問東阡。",
      "不耐作戲語，解嘲來巨篇。",
      "珠玉隱光彩，入城驚市廛。",
      "風霜已落木，洞户宜垂氈。",
      "何當擁爐夜，一樽同笑言。"
    ],
    "added_time": "2026-01-03 10:18:41"
  },
  {
    "source_file": "poet.song.90000.json",
    "title": "次韻成季尚書喜雪",
    "author": "綦崇禮",
    "paragraphs": [
      "衰年憂患百侵凌，胸次聊憑詩澡雪。",
      "寄情山水時自娛，不求賞音絃莫絕。",
      "身顯豈忘莊舄吟，量能盍止周師任。",
      "閑中之趣難具陳，赤城慵臥七回春。",
      "終南捷徑猶可疑，海濱老矣誰見稱。",
      "積雪加寒固應爾，且爲北人湯餅喜。"
    ],
    "added_time": "2026-01-03 10:18:41"
  },
  {
    "source_file": "poet.song.90000.json",
    "title": "用晦顯謨近出長篇德升尚書遂已賡和輙牽鄙思以繼二公之後兼簡行之待制",
    "author": "綦崇禮",
    "paragraphs": [
      "赤城自昔佳山水，遊宦何曾論道里。",
      "朅來五載著閑身，天假衰年幸如此。",
      "偶逢人面即成親，信美那知非我里。",
      "相從晚得世家賢，風流未泯典刑全。",
      "豫章杞梓雜蘭玉，向來人物常推先。",
      "一門卿相有三四，功名並列青瑶鎸。",
      "憔悴祗今餘此老，北闕薦書誰復草。",
      "忘懷驟喜肝膽傾，學道故宜容鬢好。",
      "江湖歷走到海濱，可怕鯨波風浩浩。",
      "平時所寶非瓊瑰，生涯都付瓶與罍。",
      "客至輙留盡歡適，玉山不覺欹崔嵬。",
      "醒來默坐參佛祖，餘酲宿障隨驅排。",
      "衡門我亦棲遲久，却視華途慚俊茂。",
      "山中麋鹿會同羣，客裏妻奴得相守。",
      "感君向我意甚真，杯酒招邀惟恐後。",
      "往還况此足親知，清談雅集每忘疲。",
      "尚書舊信心如水，京兆猶傳政不私。",
      "共尋泉石豈無伴，却上雲霄知有基。",
      "顧我終焉奚所欲，一丘一壑志願足。",
      "勝遊非遠閑日多，秋節正凉新酒熟。",
      "東州西縣君何求，請解行包停去躅。"
    ],
    "added_time": "2026-01-03 10:18:41"
  },
  {
    "source_file": "poet.song.90000.json",
    "title": "故李察院挽歌辭二首  其一",
    "author": "綦崇禮",
    "paragraphs": [
      "學古方從仕，投閑遂屏居。",
      "聲華芸省舊，風采柏臺餘。",
      "黄壤歸何速，青雲志莫舒。",
      "推財均室盡，遺子有家書。"
    ],
    "added_time": "2026-01-03 10:18:41"
  },
  {
    "source_file": "poet.song.48000.json",
    "title": "雪中呈范景仁侍郎",
    "author": "蘇轍",
    "paragraphs": [
      "羈遊亦何樂，幸此賢主人。",
      "東齋暖且深，高眠不知晨。",
      "開門驚照曜，舞雪方繽紛。",
      "繁雲覆庭廡，落勢一何勻。",
      "霏微本無着，積疊巧相因。",
      "萬類忽同色，九衢浄無塵。",
      "園林開組練，觀闕堆瓊珉。",
      "蟲書散鳥足，縞带翻車輪。",
      "遠遊浩千里，欲出迷四鄰。",
      "誰言助春農，亦善欺客貧。",
      "頼我古君子，高談吐陽春。",
      "方當庇華屋，豈憂無束薪。"
    ],
    "added_time": "2026-01-03 10:18:59"
  },
  {
    "source_file": "poet.song.80000.json",
    "title": "送次公姪從辟顔拱衛軍中",
    "author": "張擴",
    "paragraphs": [
      "結髪事師友，投身翰墨場。",
      "技成忽棄去，短衣親戎行。",
      "平生萬卷書，豈無活國方。",
      "不如口擊賊，對面用所長。",
      "顔侯將家種，勇過王鐵槍。",
      "蝥弧每先登，裂袂裹箭創。",
      "得君如敵國，乳臭未易當。",
      "中原干戈滿，貔虎政陸梁。",
      "誰専發縱策，坐待錐脱囊。",
      "事平各分功，千級歉莫償。",
      "位卑君勿言，儒雅故自將。",
      "會從傔籍中，微見奏凱章。"
    ],
    "added_time": "2026-01-03 10:19:01"
  },
  {
    "source_file": "poet.song.80000.json",
    "title": "與客手談坐久廢食瘧子忽作病退家人相勸從此却枰因爲數語以自解甚似劉伯倫斷酒文也昔孟嘉嗜酒或曰酒有何好而卿嗜之嘉曰公未得酒中趣爾予於弈棋亦云",
    "author": "張擴",
    "paragraphs": [
      "棋亦有何好，味如酒中天。",
      "勝處要自知，豈爲醒者傳。",
      "吾身等芭蕉，幻質非真堅。",
      "儻無輕舉訣，未免憂患纒。",
      "願從爛柯叟，時作坐隱仙。",
      "人生幾兩屐，不愧阮孚賢。"
    ],
    "added_time": "2026-01-03 10:19:01"
  },
  {
    "source_file": "poet.song.89000.json",
    "title": "鄧成彦以寒字韻長句來次韻答之",
    "author": "李綱",
    "paragraphs": [
      "蓬萊東隔滄溟寛，我欲遊之恨無翰。",
      "崆峒西峙冰雪積，崛起萬仞良難攀。",
      "不如隨寓忻所愜，放逐愛此沙陽山。",
      "蒼松拂雲雨溜溜，古澗鑿石泉潺潺。",
      "遠峰三疊碧瑪瑙，脩竹个个青琅玕。",
      "煙霞縹緲巧粧綴，極目秀色如可餐。",
      "就中此亭更幽絕，泠然爽氣洗我肝。",
      "命名題字聊一戲，坐覺景物增清寒。",
      "子爲勝遊真得侣，纖月正掛青雲端。",
      "詩篇雕琢愁肺腎，筆力漸闊生波瀾。",
      "當觀佳致本來有，拈出便作一倍看。",
      "百壺何必事狂飲，一斗自足資幽歡。",
      "夜乘小艇鼓歸櫂，平溪十里初不關。",
      "更須風露稍凄冷，相約同自亭中還。"
    ],
    "added_time": "2026-01-03 10:19:14"
  },
  {
    "source_file": "poet.song.89000.json",
    "title": "秋蟲",
    "author": "李綱",
    "paragraphs": [
      "白霜降百草，候蟲寒自吟。",
      "不知抱何恨，唧唧無停音。",
      "歘爾驚客夢，悽然感離心。",
      "覉臣腸欲斷，豈事雍門琴。"
    ],
    "added_time": "2026-01-03 10:19:14"
  },
  {
    "source_file": "poet.song.58000.json",
    "title": "句",
    "author": "李師聃",
    "paragraphs": [
      "江邊閑𫇢濟川舟。"
    ],
    "added_time": "2026-01-03 10:19:52"
  },
  {
    "source_file": "poet.song.61000.json",
    "title": "再送潘仲寶兼寄彭城交舊",
    "author": "賀鑄",
    "paragraphs": [
      "風雨扁舟幸少留，爲君持酒話徐州。",
      "白魚紫蟹秋初美，戲馬飛鴻夢屢遊。",
      "二阮年來知健否，季真老去盡歸休。",
      "白雲莊畔多閑地，不惜橫刀直換牛。"
    ],
    "added_time": "2026-01-03 10:19:54"
  },
  {
    "source_file": "poet.tang.45000.json",
    "title": "寒夜有懷同志",
    "author": "貫休",
    "paragraphs": [
      "永夜殊不寐，懷君正寂寥。",
      "疎鐘寒徧郭，微雪靜鳴條。",
      "南省鴈孤下，西林鶴屢招。",
      "終當謝時去，與子住山椒。"
    ],
    "added_time": "2026-01-03 10:20:17"
  },
  {
    "source_file": "poet.song.91000.json",
    "title": "恨春五首  其五",
    "author": "朱淑真",
    "paragraphs": [
      "一篆煙消繫臂香，閑看書冊就牙牀。",
      "鶯聲冉冉來深院，柳色陰陰暗畫牆。",
      "眼底落紅千萬點，臉邊新淚兩三行。",
      "梨花細雨黄昏後，不是愁人也斷腸。"
    ],
    "added_time": "2026-01-03 10:21:08"
  },
  {
    "source_file": "poet.tang.44000.json",
    "title": "詩三百三首 二七五",
    "author": "寒山",
    "paragraphs": [
      "語你出家輩，何名爲出家。",
      "奢華求養活，繼綴族姓家。",
      "美舌甜脣觜，諂曲心鉤加。",
      "終日禮道場，持經置功課。",
      "鑪燒神佛香，打鐘高聲和。",
      "六時學客舂，晝夜不得臥。",
      "只爲愛錢財，心中不脫灑。",
      "見他高道人，却嫌誹謗駡。",
      "驢屎比麝香，苦哉佛陀耶。",
      "又見出家兒，有力及無力。",
      "上上高節者，鬼神欽道德。",
      "君王分輦坐，諸侯拜迎逆。",
      "堪爲世福田，世人須保惜。",
      "下下低愚者，詐現多求覓。",
      "濁濫即可知，愚癡愛財色。",
      "著却福田衣，種田討衣食。",
      "作債稅牛犂，爲事不忠直。",
      "朝朝行弊惡，往往痛臀脊。",
      "不解善思量，地獄苦無極。",
      "一朝著病纏，三年臥牀席。",
      "亦有真佛性，翻作無明賊。",
      "南無佛陀耶，遠遠求彌勒。"
    ],
    "added_time": "2026-01-03 10:22:32"
  },
  {
    "source_file": "poet.song.80000.json",
    "title": "元齡招飲未果赴復以詩見促輒次其韻并呈景蕃",
    "author": "張擴",
    "paragraphs": [
      "主人劇風味，玉壺涵春冰。",
      "惡客費招呼，詩來委弓旌。",
      "兩季復可人，名應處士星。",
      "請從狗竇窺，敢辱蒲輪迎。",
      "我昨占食指，似當嘗黿羮。",
      "平日口腹累，老窮尚蠅營。",
      "百花曉無跡，良辰况難并。",
      "虎頭政病酒，渇肺憐江清。",
      "未知幾百盞，澆腸訶靁鳴。",
      "歸時戒被肘，會見金盆傾。"
    ],
    "added_time": "2026-01-03 10:22:38"
  },
  {
    "source_file": "poet.song.80000.json",
    "title": "次韻趙悦中防禦喜雪",
    "author": "張擴",
    "paragraphs": [
      "天南霜力微，不洗瘴地煖。",
      "窮冬雪一尺，坐受坑谷滿。",
      "夢聞淅瀝聲，驚起欲窺管。",
      "敢倚狐貉温，但愁衣带緩。",
      "王孫雪争妍，耿耿抱丹款。",
      "閉門不知寒，高卧腹自坦。",
      "紙窗飛花集，亂撲書檠短。",
      "不憂詩作魔，政藉酒爲伴。",
      "忽枉郢人曲，懸知和者罕。",
      "猶餘雪清甘，味勝茶七椀。"
    ],
    "added_time": "2026-01-03 10:22:38"
  },
  {
    "source_file": "poet.tang.56000.json",
    "title": "葛藤歌",
    "author": "朗上座",
    "paragraphs": [
      "阿呵呵，是什麽，聽向精靈窟裏坐。",
      "朕兆生兮與未生，驀口摑弓無罪過。",
      "如今口使誰人摑，縱使摑弓復何責？",
      "除是知音同道流，未言已過新羅國。",
      "乾坤大地本來虛，靡用觀空作意除。",
      "作意除兮終不了，還似霜鉤釣火魚。",
      "恨余數載勤勞苦，爲剖玄中一玄語。",
      "明明玄自不玄玄，更尚玄中求玄悟。",
      "無法迷人及悟人，忽於平地致難辛。",
      "丈夫須稟天生格，蹋破虛空莫問津。",
      "單刀秀句枉施設，剜肉成瘡向誰說？",
      "直鐃講得石點頭，終歸不離水中月。",
      "更言者箇是如來，誑他自誑苦哀哉！若也不信葛藤語，一任青天掣電雷。",
      "余家一任青天笑，碧落浮雲徒浩浩。",
      "解說刀兮口不傷，今古豈無言語道。",
      "閑來把筆動毫鋩，不欲{眉肩}然佇寂鄉。",
      "無事強生多種解，爭如無事且尋常。",
      "且尋常，猶被虛真笑一場。",
      "可憐好箇究全子，喚作究全早壓良。",
      "默不是，語乖張，到此分明總是狂。",
      "爲報諸方毳侶道，最好波斯入大唐。",
      "（《天聖廣燈錄》卷二十。",
      "）。"
    ],
    "added_time": "2026-01-03 10:23:07"
  },
  {
    "source_file": "poet.song.89000.json",
    "title": "又次韻中秋長句",
    "author": "李綱",
    "paragraphs": [
      "凉風吹空明月高，清光萬里見秋毫。",
      "銀雲櫛櫛方解駮，河漢掩映如波濤。",
      "須臾掃盡無多子，天影悠悠碧於水。",
      "冰輪正午久停鞭，羣動寂然聲不起。",
      "諦觀此月真跳丸，山河倒影猶蛇蟠。",
      "桂華耿耿巳澄潔，秋氣凛凛增清寒。",
      "前年望月都城汴，只恐中霄風雨變。",
      "一杯相屬有情親，側耳歌樓聞鼓板。",
      "今年望月沙陽山，照我心如鐵石堅。",
      "美人千里共明月，遙想閨中只獨看。",
      "空庭步月更幽好，白露漙漙濕煙草。",
      "開編况對古聖賢，發憤忘憂不知老。",
      "男兒本自甘賤貧，富貴名傳能幾人。",
      "題詩對月到日出，錦嚢何似龐眉客。"
    ],
    "added_time": "2026-01-03 10:23:37"
  },
  {
    "source_file": "poet.song.89000.json",
    "title": "和陶淵明歸田園六首  其一",
    "author": "李綱",
    "paragraphs": [
      "我家梁谿傍，門對九龍山。",
      "山中有幽趣，遊息可忘年。",
      "陸子泉最甘，次之即龍淵。",
      "餘波作梁谿，可溉萬頃田。",
      "公垂讀書堂，古屋尚數間。",
      "我欲隱山下，誅茅占其前。",
      "疏泉鑿池沼，植竹來雲煙。",
      "縱目望震澤，策杖登山巔。",
      "神遊八極表，心跡兩超然。",
      "更結蓮社侣，遠追竹林賢。"
    ],
    "added_time": "2026-01-03 10:23:37"
  },
  {
    "source_file": "poet.tang.36000.json",
    "title": "自遣",
    "author": "羅鄴",
    "paragraphs": [
      "四十年來詩酒徒，一生緣興滯江湖。",
      "不愁世上無人識，唯怕村中沒酒沽。",
      "春巷摘桑喧姹女，江船吹笛舞蠻奴。",
      "焚魚酌醴醉堯代，吟向席門聊自娛。"
    ],
    "added_time": "2026-01-03 10:23:44"
  },
  {
    "source_file": "poet.song.64000.json",
    "title": "嘲南商",
    "author": "張耒",
    "paragraphs": [
      "兩袖全匹帛，望知江淮客。",
      "深藏計算苦，好鬭意氣窄。",
      "愁逢湯餠碗，遇鮓論甕咋。",
      "市南沽茅柴，歸店兩顴赤。"
    ],
    "added_time": "2026-01-03 10:24:31"
  },
  {
    "source_file": "poet.tang.24000.json",
    "title": "雪中晏起偶詠所懷兼呈張常侍韋庶子皇甫郎中",
    "author": "白居易",
    "paragraphs": [
      "窮陰蒼蒼雪雰雰，雪深沒脛泥埋輪。",
      "東家典錢歸礙夜，南家貰米出凌晨。",
      "我獨何者無此弊，複帳重衾暖若春。",
      "怕寒放嬾不肯動，日高眠足方頻伸。",
      "瓶中有酒爐有炭，甕中有飯庖有薪。",
      "奴溫婢飽身晏起，致茲快活良有因。",
      "上無臯陶伯益廊廟材，的不能匡君輔國活生民。",
      "下無巢父許由箕潁操，又不能食薇飲水自苦辛。",
      "君不見南山悠悠多白雲，又不見西京浩浩唯紅塵。",
      "紅塵鬧熱白雲冷，好於冷熱中間安置身。",
      "三年徼倖忝洛尹，兩任優穩爲商賓。",
      "非賢非愚非智慧，不貴不富不賤貧。",
      "冉冉老去過六十，騰騰閑來經七春。",
      "不知張韋與皇甫，私喚我作何如人。"
    ],
    "added_time": "2026-01-03 10:24:32"
  },
  {
    "source_file": "poet.song.61000.json",
    "title": "上巳晚泊龜山作",
    "author": "賀鑄",
    "paragraphs": [
      "薄暮東風不滿帆，遲遲未忍去淮南。",
      "故園猶在北山北，佳節可憐三月三。",
      "蘭葉自供遊女佩，芸編聊對故人談。",
      "洛橋車騎相望客，曾爲吳兒幾許慙。"
    ],
    "added_time": "2026-01-03 10:24:58"
  },
  {
    "source_file": "poet.song.80000.json",
    "title": "君山",
    "author": "張擴",
    "paragraphs": [
      "亂山如羣羊，合沓千里犇。",
      "君山屹當前，盤踞老虎蹲。",
      "巨鎮壓坤維，層巔没雲屯。",
      "下瞰大溪流，千尺清不渾。",
      "舟人落風帆，挽縴繫山根。",
      "欲上看星斗，懸崖那可捫。"
    ],
    "added_time": "2026-01-03 10:25:08"
  },
  {
    "source_file": "poet.song.90000.json",
    "title": "宿獨覺院",
    "author": "綦崇禮",
    "paragraphs": [
      "早發招提宿雨晴，征衫猶带夜香清。",
      "山藏鳥道疑無路，石觸溪流自有聲。",
      "適足此時逃世網，收身何日濯塵纓。",
      "迂疏愧乏論思效，尚得君王記姓名。"
    ],
    "added_time": "2026-01-03 10:26:10"
  },
  {
    "source_file": "poet.tang.12000.json",
    "title": "酬陶六辭秩歸舊居見柬",
    "author": "錢起",
    "paragraphs": [
      "靖節昔高尚，令孫嗣清徽。",
      "舊廬雲峰下，獻歲車騎歸。",
      "去俗因解綬，憶山得採薇。",
      "田疇春事起，里巷相尋稀。",
      "淵明醉乘興，閑門秪掩扉。",
      "花禽驚曙月，鄰女上鳴機。",
      "畢娶願已果，養恬志寧違。",
      "吾當挂朝服，同爾緝荷衣。"
    ],
    "added_time": "2026-01-03 10:26:50"
  },
  {
    "source_file": "poet.song.65000.json",
    "title": "福昌南望",
    "author": "張耒",
    "paragraphs": [
      "朝市推遷不復還，暮雲平野水潺潺。",
      "山川寂寞繁華後，都邑蕭條魚鳥閒。",
      "鶴柱千年無故老，仙棋一局換人間。",
      "興亡今古知何極，莫向雍琴妄慘顔。"
    ],
    "added_time": "2026-01-03 10:27:01"
  },
  {
    "source_file": "poet.song.88000.json",
    "title": "次韻桂嘉任郎中贈别二十四韻",
    "author": "周紫芝",
    "paragraphs": [
      "是身本蘧廬，誤得兩朱轓。",
      "朅來臥江樓，白鷗看飛翻。",
      "驚鴻卷西風，吹落雲水間。",
      "江山相表裏，宇宙殊恢寛。",
      "但苦千種愁，不供萬疊山。",
      "幸兹洪崖君，仙馭超人寰。",
      "一身聊復爾，萬事不可干。",
      "富貴倘無求，藜藿亦自安。",
      "不須金鼎爐，養此玉棟顔。",
      "紛紛一回睇，往往俱冥頑。",
      "有如盗跖手，可鱠朝飯肝。",
      "居之彼不疑，念念我心寒。",
      "公今梨棗成，心地無險艱。",
      "横湖僅一葦，經月無寒暄。",
      "昔爲吏曹郎，今带儒生酸。",
      "繆從周旋間，獲奉澹泊歡。",
      "公已聞大道，我猶縳枯禪。",
      "誰知數日惡，忽有千里歎。",
      "古道催行輈，滿山霜葉丹。",
      "仙凡自此隔，無復相追攀。",
      "餘生幾何時，白日飛驚湍。",
      "願公追松喬，駕鶴驂翔鸞。",
      "我亦上五老，舉首雲間看。"
    ],
    "added_time": "2026-01-03 10:27:22"
  },
  {
    "source_file": "poet.song.99000.json",
    "title": "偈頌三首  其一",
    "author": "釋先",
    "paragraphs": [
      "小林三拜得吾髓，鷲嶺拈花一笑新。",
      "莫謂藏身無影跡，月明照見夜行人。"
    ],
    "added_time": "2026-01-03 10:28:05"
  },
  {
    "source_file": "poet.song.99000.json",
    "title": "偈頌三首  其二",
    "author": "釋先",
    "paragraphs": [
      "三轉法輪於大千，其輪本來常清凈。",
      "若能奉持速取證，急急如律令。"
    ],
    "added_time": "2026-01-03 10:28:05"
  },
  {
    "source_file": "poet.song.99000.json",
    "title": "偈頌三首  其三",
    "author": "釋先",
    "paragraphs": [
      "十二月初一，歲事將周畢。",
      "臘月火燒山，旱雷轟霹靂。",
      "瞌睡師僧驚覺來，三九依前二十九。"
    ],
    "added_time": "2026-01-03 10:28:05"
  },
  {
    "source_file": "poet.song.99000.json",
    "title": "偈頌三首",
    "author": "鄭滋",
    "paragraphs": [
      "大廈將顛仆，一木安能支。",
      "唐室既頹齧，有才何所施。",
      "表聖隱王官，出處適其宜。",
      "藩鎮方跋扈，擁兵相雄雌。",
      "尾大不可掉，綱紀日凌夷。",
      "雖云務姑息，要求無定期。",
      "當此誰爲援，欲進速禍基。",
      "優遊向泉石，琴酒聊自恣。",
      "休休復莫莫，終永忘所規。",
      "著史以見志，迂闊從人嗤。",
      "風馭去不返，幽谷空遺祠。",
      "名與前峰高，挺挺爲表儀。",
      "潔與飛瀑幷，濁流應忸怩。",
      "方今重完節，褒封來非遲。",
      "發揚在守土，抗章無媿辭。",
      "庶幾慰精爽，光輝于盛時。"
    ],
    "added_time": "2026-01-03 10:28:05"
  },
  {
    "source_file": "poet.song.99000.json",
    "title": "墨梅  其一",
    "author": "王鈇",
    "paragraphs": [
      "前身姑射冰相似，今代潘妃玉不如。",
      "坐對真成在江國，淡煙微雨暗扶疏。"
    ],
    "added_time": "2026-01-03 10:28:05"
  },
  {
    "source_file": "poet.song.51000.json",
    "title": "和彥衡直講  其三",
    "author": "彭汝礪",
    "paragraphs": [
      "風隨月明來，終夜共清白。",
      "先生靜無語，獨看庭前柏。",
      "冠带褫客衣，詩書倦塵跡。",
      "好風此時來，應與君相識。"
    ],
    "added_time": "2026-01-03 10:28:23"
  },
  {
    "source_file": "poet.song.80000.json",
    "title": "送向履方吏部提刑浙西",
    "author": "張擴",
    "paragraphs": [
      "君曾仗使節，惠浹東吳民。",
      "豈無賢大夫，平反孰與君。",
      "省户昔郎潛，渇見老成人。",
      "賜還席未煗，被遣日已新。",
      "瘡痍要撫摩，秋荼傷吾仁。",
      "掾吏熟官長，定不専惠文。"
    ],
    "added_time": "2026-01-03 10:28:25"
  },
  {
    "source_file": "poet.tang.46000.json",
    "title": "觀碁",
    "author": "貫休",
    "paragraphs": [
      "逸格格難及，半先相遇稀。",
      "落花方滿地，一局到斜暉。",
      "褚胤死不死，將軍飛已飛。",
      "今朝慙一行，無以造玄微。"
    ],
    "added_time": "2026-01-03 10:29:02"
  },
  {
    "source_file": "poet.tang.34000.json",
    "title": "讀襄陽耆舊傳因作詩五百言寄皮襲美",
    "author": "陸龜蒙",
    "paragraphs": [
      "漢臯古來雄，山水天下秀。",
      "高當軫翼分，化作英髦囿。",
      "暴秦之前人，灰滅不可究。",
      "自從宋生賢，特立冠耆舊。",
      "離騷既日月，九辯即列宿。",
      "卓哉悲秋辭，合在風雅右。",
      "龐公樂幽隱，辟聘無所就。",
      "祗愛鹿門泉，泠泠倚巖漱。",
      "孔明臥龍者，潛伏躬耕耨。",
      "忽遭玄德雲，遂起鱗角鬬。",
      "三胡節皆峻，二習名亦茂。",
      "其餘文武家，相望如斥堠。",
      "緬思齊梁降，寂寞寡清胄。",
      "凝融爲漪瀾，復結作瑩琇。",
      "不知粹和氣，有得方大受。",
      "將生皮夫子，上帝可其奏。",
      "幷包數公才，用以殿厥後。",
      "嘗聞兒童歲，嬉戲陳俎豆。",
      "積漸開詞源，一派分萬溜。",
      "先崇丘旦室，大懼隳結構。",
      "次補荀孟垣，所貴亡罅漏。",
      "仰瞻三皇道，蟣虱在宇宙。",
      "却視五霸圖，股掌弄孩幼。",
      "或能醢髖髀，或與翼雛鷇。",
      "或喜掉直舌，或樂斬邪脰。",
      "或耨鋤翳薈，或整理錯謬。",
      "或如百千騎，合沓原野狩。",
      "又如曉江平，風死波不皺。",
      "幽埋力須掘，遺落貲必購。",
      "乃於文學中，十倍猗頓富。",
      "囊乏向咸鎬，馬重遲步驟。",
      "專場射策時，縛虎當羿彀。",
      "歸來把通籍，且作高堂壽。",
      "未足逞戈矛，誰云被文繡。",
      "從知偶東下，帆影拂吳岫。",
      "物象悉摧藏，精靈畏雕鏤。",
      "伊余抱沈疾，顦顇守圭竇。",
      "方推洪範疇，更念大玄首。",
      "陳詩採風俗，學古窮篆籀。",
      "朝朝貰薪米，往往逢責詬。",
      "既被鄰里輕，亦爲妻子陋。",
      "持冠適甌越，敢怨不得售。",
      "窘若曬沙魚，悲如哭霜狖。",
      "唯君枉車轍，以逐海上臭。",
      "披襟兩相對，半夜忽白晝。",
      "執熱濯清風，忘憂飲醇酎。",
      "驅爲文翰侶，駑皁參驥廐。",
      "有時諧宮商，自喜真邂逅。",
      "道孤情易苦，語直詩還瘦。",
      "藻匠如見酬，終身致懷袖。"
    ],
    "added_time": "2026-01-03 10:30:05"
  },
  {
    "source_file": "poet.tang.34000.json",
    "title": "襲美先輩以龜蒙所獻五百言既蒙見和復示榮唱至於千字提獎之重蔑有稱實再抒鄙懷用伸酬謝",
    "author": "陸龜蒙",
    "paragraphs": [
      "洪範分九疇，轉成天下規。",
      "河圖孕八卦，煥作玄中奇。",
      "先開否臧源，次築經緯基。",
      "粵若魯聖出，正當周德衰。",
      "越疆必載質，歷國將扶危。",
      "諸侯恣崛強，王室方陵遲。",
      "歌鳳時不偶，獲麟心益悲。",
      "始嗟吾道窮，竟使空言垂。",
      "首贊五十易，又刪三百詩。",
      "遂令篇籍光，可竝日月姿。",
      "向非筆削功，未必無瑕疵。",
      "迨至夫子沒，微言散如枝。",
      "所宗既不同，所得亦異宜。",
      "名法在深刻，虛玄至希夷。",
      "自從戰伐來，一派縱橫馳。",
      "寒谷生豔木，沸潭結流澌。",
      "驚奔失壯士，好惡隨纖兒。",
      "嬴氏幷六合，勢尊丞相斯。",
      "加於挾書律，盡取坑焚之。",
      "南勒會稽頌，北恢胡亥阺。",
      "猶懷徧巡狩，不暇親維持。",
      "及漢文景後，鴻生方鎃摫。",
      "簸揚堯舜風，反作三代吹。",
      "飄颻四百載，左右爲藩籬。",
      "鄴下曹父子，獵賢甚熊羆。",
      "發論若霞駁，裁詩如錦摛。",
      "徐王應劉輩，頭角咸相衰。",
      "或有妙絕賞，或爲獨步推。",
      "或許潤色美，或嫌詆訶癡。",
      "倏以中利病，且非混醇醨。",
      "雅當乎魏文，麗矣哉陳思。",
      "不肯少選妄，恐貽後世嗤。",
      "吾祖仗才力，革車蒙虎皮。",
      "手持一白旄，直向文場麾。",
      "輕若脫鉗釱，豁如抽扊扅。",
      "精鋼不足利，騕褭何勞追。",
      "大可罩山岳，微堪析毫釐。",
      "十體免負贅，百家咸起痿。",
      "爭入鬼神奧，不容天地私。",
      "一篇邁華藻，萬古無孑遺。",
      "刻鵠尚未已，雕龍奮而爲。",
      "劉生吐英辯，上下窮高卑。",
      "下臻宋與齊，上指軒從羲。",
      "豈但標八索，殆將包兩儀。",
      "人謠洞野老，騷怨明湘纍。",
      "立本以致詰，驅宏來抵隵。",
      "清如朔雪嚴，緩若春煙羸。",
      "或欲開戶牖，或將飾纓緌。",
      "雖非倚天劒，亦是囊中錐。",
      "皆由內史意，致得東莞詞。",
      "梁元盡索虜，後主終亡隋。",
      "哀音但浮脆，豈望分雄雌。",
      "吾唐揖讓初，陛列森咎夔。",
      "作頌媲吉甫，直言過祖伊。",
      "明皇踐中日，墨客肩參差。",
      "岳淨秀擢削，海寒光陸離。",
      "皆能取穴鳳，盡擬乘雲螭。",
      "邇來二十祀，俊造相追隨。",
      "余生落其下，亦值文明時。",
      "少小不好弄，逡巡奉弓箕。",
      "雖然苦貧賤，未省親嚅㖇。",
      "秋倚抱風桂，曉烹承露葵。",
      "窮年只敗袍，積日無晨炊。",
      "遠訪賣藥客，閑尋捕魚師。",
      "歸來蠹編上，得以含情窺。",
      "抗韻吟比雅，覃思念棿攡。",
      "因知昭明前，剖石呈清琪。",
      "又嗟昭明後，敗葉埋芳蕤。",
      "縱有月旦評，未能天下知。",
      "徒爲強貔豹，不免參狐貍。",
      "誰蹇行地足，誰抽刺天鬐。",
      "誰作河畔草，誰爲洞中芝。",
      "誰若靈囿鹿，誰猶清廟犧。",
      "誰輕如鴻毛，誰密如凝脂。",
      "誰比蜀嚴靜，誰方巴賨貲。",
      "誰能釣抃鼇，誰能灼神龜。",
      "誰背如水火，誰同若塤篪。",
      "誰可作梁棟，誰敢驅谷蠡。",
      "用此常不快，無人動交鈹。",
      "空消病裏骨，枉白愁中髭。",
      "鹿門先生才，大小無不怡。",
      "就彼六籍內，說詩直解頤。",
      "顧我迷未遠，開懷潰其疑。",
      "初開鑿本源，漸乃疏旁支。",
      "邃古派泛濫，皇朝光赫曦。",
      "揣摩是非際，一一如襟期。",
      "李杜氣不易，孟陳節難移。",
      "信知君子言，可竝神明蓍。",
      "枯腐尚求律，膏肓猶謁醫。",
      "況將太牢味，見啗逋懸飢。",
      "今來置家地，正枕吳江湄。",
      "餌薄鉤不曲，跫然守空坻。",
      "嘿坐無影響，唯君欵茅茨。",
      "抽書亂籤帙，酌茗煩甌㰕。",
      "或伴補缺砌，或偕詣荒祠。",
      "孤筇倚煙蔓，細木橫風漪。",
      "觸雨妨屝屨，臨流泥江蘺。",
      "既狎野人調，甘爲豪士訾。",
      "不敢負建鼓，唯憂掉降旗。",
      "希君念餘勇，挽袖登文陴。"
    ],
    "added_time": "2026-01-03 10:30:05"
  },
  {
    "source_file": "poet.tang.34000.json",
    "title": "奉酬襲美先輩吳中苦雨一百韻",
    "author": "陸龜蒙",
    "paragraphs": [
      "微生參最靈，天與意緒拙。",
      "人皆機巧求，百逕無一達。",
      "家爲唐臣來，奕世唯稷卨。",
      "只垂青白風，凜凜自貽厥。",
      "猶殘賜書在，編簡苦斷絕。",
      "其間忠孝字，萬古光不滅。",
      "孱孫誠瞢昧，有志常搰搰。",
      "敢云嗣良弓，但欲終守節。",
      "諠譁不入耳，讒佞不挂舌。",
      "仰詠堯舜言，俯遵周孔轍。",
      "所貪既仁義，豈暇理生活。",
      "縱有舊田園，拋來亦蕪沒。",
      "因之成否塞，十載真契闊。",
      "凍骭一襜褕，飢腸少糠籺。",
      "甘心付天壤，委分任迴斡。",
      "笠澤臥孤雲，桐江釣明月。",
      "盈筐盛芡芰，滿釜煮鱸鱖。",
      "酒幟風外㩻，茶槍露中擷。",
      "歌謠非大雅，捃摭爲小說。",
      "上可補熏莖，傍堪跐芽蘗。",
      "方當賣罾罩，盡以易紙札。",
      "蹤跡尚吳門，夢魂先魏闕。",
      "尋聞天子詔，赫怒誅叛卒。",
      "宵旰憫烝黎，謨明問征伐。",
      "王師雖繼下，賊壘未即拔。",
      "此時淮海波，半是生人血。",
      "霜戈驅少壯，敗屋葉羸耋。",
      "踐蹋比塵埃，焚燒同稿秸。",
      "吾皇自神聖，執事皆間傑。",
      "射策亦何爲，春卿遂聊輟。",
      "伊余將貢技，未有耻可刷。",
      "却問漁樵津，重耕煙雨墢。",
      "諸侯急兵食，冗賸方翦截。",
      "不可抱詞章，巡門事干謁。",
      "歸來闔蓬楗，壁立空豎褐。",
      "煖手抱孤煙，披書向殘雪。",
      "幽憂和憤懣，忽愁自驚蹶。",
      "文兮乏寸毫，武也無尺鐵。",
      "平生所韜蓄，到死不開豁。",
      "念此令人悲，翕然生內熱。",
      "加之被皸瘃，況復久藜糲。",
      "既爲霜露侵，一臥增百疾。",
      "筋骸將束縛，腠理如箠撻。",
      "初謂抵狂貙，又如當毒蝎。",
      "江南多事鬼，巫覡連甌粵。",
      "可口是妖訛，恣情專賞罰。",
      "良醫只備位，藥肆或虛設。",
      "而我正萎痿，安能致訶咄。",
      "椒蘭任芳苾，精粣從羅列。",
      "醆斝既屢傾，錢刀亦隨爇。",
      "兼之凟財賄，不止行盜竊。",
      "天地如有知，微妖豈逃殺。",
      "其時心力憤，益使氣息惙。",
      "永夜更呻吟，空牀但皮骨。",
      "君來贊賢牧，野鶴聊簪笏。",
      "謂我同光塵，心中有溟渤。",
      "輪蹄相壓至，問遺無虛月。",
      "首到春鴻濛，猶殘病根茇。",
      "看花雖眼暈，見酒忘肺渴。",
      "隱几還自怡，逢盧亦爭喝。",
      "抽毫更唱和，劒戟相磨戛。",
      "何大不包羅，何微不挑刮。",
      "今來值霖雨，晝夜無暫歇。",
      "雜若碎淵淪，高如破轇轕。",
      "何勞鼉吼岸，詎要鸛鳴垤。",
      "祗意江海翻，更愁山岳裂。",
      "初驚蚩尤陣，虎豹爭搏嚙。",
      "又疑伍胥濤，蛟蜃相蹙拶。",
      "千家濛瀑練，忽似好披拂。",
      "萬瓦垂玉繩，如堪取縈結。",
      "況余居低下，本是蛙蚓窟。",
      "邇來增號呼，得以恣唐突。",
      "先夸屋舍好，又恃頭角凸。",
      "厚地雖直方，身能徧穿穴。",
      "常參莊辯裏，亦造揚玄末。",
      "偃仰縱無機，形容且相忽。",
      "低頭增歎詫，到口復嗢咽。",
      "沮洳漬琴書，莓苔染巾襪。",
      "解衣換倉粟，秕稗猶未脫。",
      "飢鳥屢窺臨，泥僮苦舂䑔。",
      "或聞秋稼穡，大半沈澎汃。",
      "耕父蠹齊民，農夫思旱魃。",
      "吾觀天之意，未必洪水割。",
      "且要虐飛龍，又圖滋跛鼈。",
      "三吳明太守，左右皆儒哲。",
      "有力即扶危，懷仁過救暍。",
      "鹿門皮夫子，氣調真俊逸。",
      "截海上雲鷹，橫空下霜鶻。",
      "文壇如命將，可以持玉鉞。",
      "不獨扆羲軒，便當城老佛。",
      "顧余爲山者，所得纔簣撮。",
      "譬如飾箭材，尚欠鏃與筈。",
      "閑將歈兒唱，強倚帝子瑟。",
      "幸得遠瀟湘，不然嗤賈屈。",
      "開緘窺寶肆，璣貝光比櫛。",
      "朗詠衝樂懸，陶匏響鏗擖。",
      "古來愁霖賦，不是不清越。",
      "非君頓挫才，沴氣難摧折。",
      "馳情扣虛寂，力盡無所掇。",
      "不足謝徽音，祗令凋鬢髪。"
    ],
    "added_time": "2026-01-03 10:30:05"
  },
  {
    "source_file": "poet.tang.34000.json",
    "title": "奉酬襲美先輩初夏見寄次韻",
    "author": "陸龜蒙",
    "paragraphs": [
      "積雨晦臯圃，門前煙水平。",
      "蘋蘅增遙吹，枕席分餘清。",
      "村斾詫酒美，賒來滿鋞程。",
      "未必減宣子，何羨謝公榮。",
      "借宅去人遠，敗牆連古城。",
      "愁鴟占枯枿，野鼠趨前楹。",
      "昨日雲破損，晚林先覺晴。",
      "幽篁倚微照，碧粉含疎莖。",
      "蠹簡有遺字，㪇琴無泛聲。",
      "蠶寒繭尚薄，燕喜雛新成。",
      "覽物正搖思，得君初夏行。",
      "誠明復散誕，化匠安能爭。",
      "海浪刷三島，天風吹六英。",
      "洪崖領玉節，坐使虛音生。",
      "吾祖傲洛客，因言幾爲傖。",
      "末裔實漁者，敢懷干墨卿。",
      "唯思釣璜老，遂得持竿情。",
      "何須乞鵝炙，豈在斟羊羹。",
      "畦蔬與甕醁，便可相攜迎。",
      "蟠木几甚曲，筍皮冠且輕。",
      "閑心放羈靮，醉脚從欹傾。",
      "一逕有餘遠，一窗有餘明。",
      "秦皇苦不達，天下何足幷。"
    ],
    "added_time": "2026-01-03 10:30:05"
  },
  {
    "source_file": "poet.tang.34000.json",
    "title": "奉和襲美二遊詩 徐詩",
    "author": "陸龜蒙",
    "paragraphs": [
      "嘗聞四書曰，經史子集焉。",
      "苟非天祿中，此事無由全。",
      "自從秦火來，歷代逢迍邅。",
      "漢祖入關日，蕭何爲政年。",
      "盡力取圖籍，遂持天下權。",
      "中興熹平時，教化還相宣。",
      "立石刻五經，置於太學前。",
      "賊卓亂王室，君臣如轉圜。",
      "洛陽且煨燼，載籍宜爲煙。",
      "逮晉武革命，生民纔息肩。",
      "惠懷亟寡昧，戎羯俄腥羶。",
      "已覺天地閉，競爲東南遷。",
      "日既不暇給，墳索何由專。",
      "爾後國脆弱，人多尚虛玄。",
      "任學者得謗，清言者爲賢。",
      "直至沈范輩，始家藏簡編。",
      "御府有不足，仍令就之傳。",
      "梁元渚宮日，盡取如蚳蝝。",
      "兵威忽破碎，焚爇無遺篇。",
      "近者隋後主，搜羅勢駢闐。",
      "寶函映玉軸，彩翠明霞鮮。",
      "伊唐受命初，載史聲連延。",
      "砥柱不我助，驚波湧淪漣。",
      "遂令因去書，半在餘浮泉。",
      "貞觀購亡逸，蓬瀛漸周旋。",
      "炅然東壁光，與月爭流天。",
      "偉矣開元中，王道真平平。",
      "八萬五千卷，一一皆塗鉛。",
      "人間盛傳寫，海內奔窮研。",
      "目云西齋書，有過東臯田。",
      "吾聞徐氏子，奕世皆才賢。",
      "因知遺孫謀，不[在]黃金錢。",
      "插架幾萬軸，森森若戈鋋。",
      "風吹籤牌聲，滿室鏗鏘然。",
      "佳哉鹿門子，好問如除㾓。",
      "倏來參卿處，遂得參卿憐。",
      "開懷展櫥簏，唯在性所便。",
      "素業已千仞，今爲峻雲巔。",
      "雄才舊百派，相近浮日川。",
      "君抱王佐圖，縱步凌陶甄。",
      "他時若報德，誰在參卿先。"
    ],
    "added_time": "2026-01-03 10:30:05"
  },
  {
    "source_file": "poet.song.74000.json",
    "title": "長溪建善寺四首 白蓮堂",
    "author": "劉安上",
    "paragraphs": [
      "瀟洒獻公房，幽深古道旁。",
      "山形半環小，池面一奩方。"
    ],
    "added_time": "2026-01-03 10:30:42"
  },
  {
    "source_file": "poet.tang.10000.json",
    "title": "大雲寺贊公房四首 四",
    "author": "杜甫",
    "paragraphs": [
      "童兒汲井華，慣捷缾上手。",
      "沾灑不濡地，埽除似無帚。",
      "明霞爛複閣，霽霧搴高牖。",
      "側塞被徑花，飄颻委墀柳。",
      "艱難世事迫，隱遯佳期後。",
      "晤語契深心，那能總箝口。",
      "奉辭還杖策，暫別終回首。",
      "泱泱泥污人，听听國多狗。",
      "既未免羈絆，時來憩奔走。",
      "近公如白雪，執熱煩何有。"
    ],
    "added_time": "2026-01-03 10:31:04"
  },
  {
    "source_file": "poet.tang.24000.json",
    "title": "池上作",
    "author": "白居易",
    "paragraphs": [
      "西溪風生竹森森，南潭萍開水沈沈。",
      "叢翠萬竿湘岸色，空碧一泊松江心。",
      "浦派縈迴誤遠近，橋島向背迷窺臨。",
      "澄瀾方丈若萬頃，倒影咫尺如千尋。",
      "泛然獨遊邈然坐，坐念行心思古今。",
      "菟裘不聞有泉沼，西河亦恐無雲林。",
      "豈如白翁退老地，樹高竹密池塘深。",
      "華亭雙鶴白矯矯，太湖四石青岑岑。",
      "眼前盡日更無客，膝上此時唯有琴。",
      "洛陽冠蓋自相索，誰肯來此同抽簪。"
    ],
    "added_time": "2026-01-03 10:32:12"
  },
  {
    "source_file": "poet.tang.24000.json",
    "title": "何處堪避暑",
    "author": "白居易",
    "paragraphs": [
      "何處堪避暑，林間背日樓。",
      "何處好追涼，池上隨風舟。",
      "日高飢始食，食竟飽還遊。",
      "遊罷睡一覺，覺來茶一甌。",
      "眼明見青山，耳醒聞碧流。",
      "脫襪閑濯足，解巾快掻頭。",
      "如此來幾時，已過六七秋。",
      "從心至百骸，無一不自由。",
      "拙退是其分，榮耀非所求。",
      "雖被世間笑，終無身外憂。",
      "此語君莫怪，靜思吾亦愁。",
      "如何三伏月，楊尹謫虔州。"
    ],
    "added_time": "2026-01-03 10:32:12"
  },
  {
    "source_file": "poet.tang.24000.json",
    "title": "詔下",
    "author": "白居易",
    "paragraphs": [
      "昨日詔下去罪人，今日詔下得賢臣。",
      "進退者誰非我事，世間寵辱常紛紛。",
      "我心與世兩相忘，時事雖聞如不聞。",
      "但喜今年飽飯吃，洛陽禾稼如秋雲。",
      "更傾一尊歌一曲，不獨忘世兼忘身。"
    ],
    "added_time": "2026-01-03 10:32:12"
  },
  {
    "source_file": "poet.tang.24000.json",
    "title": "七月一日作",
    "author": "白居易",
    "paragraphs": [
      "七月一日天，秋生履道里。",
      "閑居見清景，高興從此始。",
      "林間暑雨歇，池上涼風起。",
      "橋竹碧鮮鮮，岸莎青靡靡。",
      "蒼然古磐石，清淺平流水。",
      "何言中門前，便是深山裏。",
      "雙僮侍坐臥，一杖扶行止。",
      "飢聞麻粥香，渴覺雲湯美。",
      "平生所好物，今日多在此。",
      "此外更何思，市朝心已矣。"
    ],
    "added_time": "2026-01-03 10:32:12"
  },
  {
    "source_file": "poet.tang.24000.json",
    "title": "開襟",
    "author": "白居易",
    "paragraphs": [
      "開襟何處好，竹下池邊地。",
      "餘熱體猶煩，早涼風有味。",
      "黃萎槐蘂結，紅破蓮芳墜。",
      "無奈每年秋，先來入衰思。"
    ],
    "added_time": "2026-01-03 10:32:12"
  },
  {
    "source_file": "poet.song.52000.json",
    "title": "遠齋",
    "author": "釋道潜",
    "paragraphs": [
      "君不見崑崙之河與天通，源深發遠人莫窮。",
      "回溪轉壑隨折衝，末勢演溢流于東。",
      "東溟無旁下無底，浩蕩足以家魚龍。",
      "嗟哉吾徒雖好學，詎肯著意推所從。",
      "淵停富滀有若是，孰謂世上無豪雄。",
      "法師名齋意且遠，張皇幽眇見爾聰。",
      "西來竺書五千軸，期子歲月加磨礱。",
      "離騷楚詞亦謾讀，言語黼黻何必工。",
      "禪餘習氣如未盡，時倚澗石吟松風。"
    ],
    "added_time": "2026-01-03 10:32:20"
  },
  {
    "source_file": "poet.song.64000.json",
    "title": "旦起",
    "author": "張耒",
    "paragraphs": [
      "漫漫東牖白，開帷納晨光。",
      "欠伸推夜枕，叩齒披朝裳。",
      "瓦盎汲石泉，潄濯齒頰凉。",
      "維茲孟夏初，宿雨清高堂。",
      "栖鳥起且啅，露鶯鳴更藏。",
      "悠悠曉花殷，落落古柳蒼。",
      "西舍初鳴春，東鄰出求糧。",
      "客馬已別櫪，商車欲踰岡。",
      "羲和一揚輝，羣動皆擾攘。",
      "有生無不求，誰得偃於床。",
      "人生但如此，勤苦亦可傷。",
      "况我病倦翮，飄飄信風翔。",
      "永懷中林士，栖志烟霞鄉。",
      "願言寄旅跡，相托以徜徉。"
    ],
    "added_time": "2026-01-03 10:33:38"
  },
  {
    "source_file": "poet.song.48000.json",
    "title": "次韵子瞻見寄",
    "author": "蘇轍",
    "paragraphs": [
      "衮衮河渭濁，皎皎江漢清。",
      "源流既自異，美惡終未明。",
      "嗟我頑鈍質，乃與公並生。",
      "出處每自託，謳吟輒嘗賡。",
      "譬如病足馬，共此千里程。",
      "勝負坐已决，豈待終一枰。",
      "憶公年少時，濯濯吐新萌。",
      "堅姿映松柏，直節凌榛荆。",
      "學成志益厲，秋霜落春榮。",
      "澹然養浩氣，脫屣遺齊卿。",
      "百鍊竟不變，三年終未鳴。",
      "區區兩郡守，籍籍四海聲。",
      "年來效泝默，世事慵譏評。",
      "不見室家好，恍如揖重城。",
      "別離長塵垢，歲月何崢嶸。",
      "彭門偶會合，白髮互相驚。",
      "受教恐不足，吐論那復爭。",
      "疾雷發聾聵，清月照昏盲。",
      "篤愛未忍棄，浪云舊齊名。",
      "更請同郭許，題品要當精。"
    ],
    "added_time": "2026-01-03 10:33:39"
  },
  {
    "source_file": "poet.song.48000.json",
    "title": "將至南京雨中寄王鞏",
    "author": "蘇轍",
    "paragraphs": [
      "河牽一線流不斷，雨散千絲卷却來。",
      "烟際橫橋村十里，船中倦客酒三杯。",
      "老年轉覺脾嫌濕，世路早令心似灰。",
      "頼有故人憐寂寞，繫舟待我久徘徊。"
    ],
    "added_time": "2026-01-03 10:33:39"
  },
  {
    "source_file": "poet.song.48000.json",
    "title": "次韵王鞏見贈",
    "author": "蘇轍",
    "paragraphs": [
      "南都逢故人，共此一樽淥。",
      "初來柳吹絮，再見風脫木。",
      "我老歡意微，頭垂腰背曲。",
      "羨子方少年，健馬走平陸。",
      "狂歌手自拊，醉倒頭相觸。",
      "人生比一瞬，世網張萬目。",
      "但取食場鷄，豈掛雲飛鵠。",
      "彭城久相遲，官舍虛東屋。",
      "重陽試新釀，謂子當不速。",
      "胡爲聽婦言，婉孌自相逐。",
      "我舟得愁霖，牽挽脫坑谷。",
      "風霜作初寒，病體欲生粟。",
      "解子腰下龜，換酒不須贖。",
      "照碧凝清光，相將飲萸菊。"
    ],
    "added_time": "2026-01-03 10:33:39"
  },
  {
    "source_file": "poet.song.83000.json",
    "title": "贈林桂高二首  其二",
    "author": "李光",
    "paragraphs": [
      "知入廬山翠幾重，歸除懷玉不匆匆。",
      "絕憐楳埜雙雛鳯，長記閩中一秃翁。"
    ],
    "added_time": "2026-01-03 10:33:44"
  },
  {
    "source_file": "poet.song.5000.json",
    "title": "誡酒肉慈慧法門",
    "author": "釋遵式",
    "paragraphs": [
      "南無佛法僧，大慈三寶海。",
      "我今欲依教，普勸諸衆生。",
      "莫殺莫食肉，同藴仁慈行。",
      "無病保長齡，未來成佛道。",
      "諸佛大菩薩，常爲救衆生。",
      "捨頭目身命，不計河沙數。",
      "代鴿棄王身，全螘委龍命。",
      "流水濟枯魚，薩埵充饑虎。",
      "歷劫徧行慈，慈善力成就。",
      "佛無一切心，唯有慈心在。",
      "若有行慈者，不殺不食肉。",
      "仰願佛威神，世世常加護。",
      "殺生佛所說，即殺自父母。",
      "亦殺自妻女，兄弟及姊妹。",
      "一切男女攝，皆曾爲父母。",
      "生生所受胎，從之稟遺體。",
      "受一畜生形，骨血如山海。",
      "一一類中身，生生不可計。",
      "輪迴六道間，展轉爲親屬。",
      "故食諸衆生，名食父母肉。",
      "又觀一切身，悉是我本體。",
      "自肉及他肉，其實是一肉。",
      "如舍前後住，亦名爲我舍。",
      "當知食肉人，即食自身肉。",
      "佛觀如來藏，佛界衆生界。",
      "一界無二界，一切肉一肉。",
      "伎兒暫變易，元是一人身。",
      "若欲殺衆生，當起諸佛想。",
      "獵師屠兒輩，及捕魚鳥人。",
      "衆生遥見者，皆生必死怖。",
      "謂此惡心人，貪利及肉味。",
      "手持利刀箭，念欲殺我身。",
      "飛翔及潛竄，驚怖而遠避。",
      "常與諸衆生，起大冤對想。",
      "一切惜身命，人畜等無殊。",
      "若欲食衆生，先試割身肉。",
      "死是極大苦，誰能不畏之。",
      "但當自觀身，云何食他肉。",
      "爲利剎衆生，以財網諸肉。",
      "二俱得殺業，死墮叫喚獄。",
      "汝聽殺生者，死墮地獄處。",
      "鐵城高八萬，四千由旬量。",
      "長廣亦復然，滿中猛火炎。",
      "表裏皆洞赤，猘狗守四門。",
      "獄卒聲雷震，兩眼如電光。",
      "驅汝殺生人，入中而受苦。",
      "力士執鐵矛，矛身長一丈。",
      "利刃闊八寸，望胸撞罪人。",
      "胸入背上出，苦痛不堪聞。",
      "千萬億歲中，受斯極大苦。",
      "汝聽食肉人，死墮阿鼻獄。",
      "鐵屋亦高廣，八萬由旬量。",
      "四門猛火炎，南北皆交徹。",
      "鐵牆鐵羅網，鐵枷鐵杻械。",
      "一一火燒之，皆令其洞赤。",
      "食肉受斯苦，億百千萬歲。",
      "汝聽煮肉人，墮鑊湯地獄。",
      "一萬有二千，深廣由旬量。",
      "晝夜猛火然，涌涌湯常沸。",
      "於中受大苦，一萬七千歲。",
      "汝聽炙肉人，墮熱鐵牀獄。",
      "其獄有八千，縱廣由旬量。",
      "牀下猛火燒，罪人卧其上。",
      "心肝肉焦爛，一萬二千歲。",
      "汝聽切肉人，死墮斫剉獄。",
      "五百大力士，利刀斬罪人。",
      "萬段至微塵，業風吹更活。",
      "如是終復始，一萬二千歲。",
      "汝聽養羣雞，爲貪肥肉者。",
      "一雞於一日，計食五百蟲。",
      "主人當半罪，同雞墮地獄。",
      "其獄盛熱糞，八萬由旬量。",
      "人雞俱入中，滿五千萬歲。",
      "汝聽捕獵人，安鏘及設𣚦。",
      "罥索安陷穽，利刃放鷹犬。",
      "四邊競圍合，逼逐殺衆生。",
      "死墮鐵軸獄，方丈一萬釘。",
      "驅上輪一帀，徧體萬釘刺。",
      "舉身悉交徹，苦痛不可忍。",
      "百千萬歲中，受斯對報苦。",
      "殺生食肉者，從諸地獄出。",
      "受餓羅剎身，師子豺虎狼。",
      "貓狸鴟梟鷲，唯捕新血肉。",
      "衆生各藏護，不令其得便。",
      "饑火常燒心，念念思他肉。",
      "由是惡熏習，大慈種永斷。",
      "設得生人中，殘疾命短促。",
      "愚癡謗因果，死還墮地獄。",
      "佛說此語時，無量諸羅剎。",
      "悲號誓斷肉，及護斷肉人。",
      "汝今聞此經，云何不改過。",
      "徒勞生爲人，不及食人鬼。",
      "慎莫燒山野，慎莫破堤塘。",
      "莫伐有巢樹，莫燒含蠹薪。",
      "若見殺衆生，方便常救護。",
      "南無十方佛，大智德世尊。",
      "我欲勸衆生，捨酒求明慧。",
      "如佛之所說，飲酒多過患。",
      "八萬塵勞門，三十五種失。",
      "悉以酒爲本，汝等應諦觀。",
      "酒酣心眩亂，六識盡昏迷。",
      "君臣乖儀節，父子絕尊卑。",
      "母女亂其風，禮檢不能制。",
      "如舍婆提國，有鴦掘摩羅。",
      "酒醉淫泆母，因慈殺其父。",
      "母復通外情，將刀復害之。",
      "亦如莎伽陀，神通大羅漢。",
      "因游支提國，漸到跋陀村。",
      "彼有大毒龍，字菴婆羅提。",
      "其龍甚暴惡，侵害彼村人。",
      "羅漢神通力，降伏毒龍已。",
      "村人思報恩，多設蘇乳糜。",
      "有女設糜已，憂其發冷病。",
      "遂取水色酒，奉上大羅漢。",
      "羅漢謂是水，飲已酒力發。",
      "迷酒到寺門，衣鉢棄餘處。",
      "醒時用神力，能伏大毒龍。",
      "醉後如死人，不能伏蝦蟆。",
      "世尊命羅漢，及諸比丘衆。",
      "至彼羅漢所，因茲制酒戒。",
      "正法念經說，閻羅責置人。",
      "將驅入地獄，先說如是偈。",
      "酒能亂人心，令人如羊等。",
      "不知作不作，如是應捨酒。",
      "若酒醉之人，如死人無異。",
      "若欲常不死，彼人應捨酒。",
      "酒是諸過處，常能不饒益。",
      "一切惡道階，黑闇所在處。",
      "飲酒到地獄，亦到餓鬼處。",
      "行於畜生業，是酒過所誑。",
      "酒爲毒中毒，地獄中地獄。",
      "病中之大病，是佛之所說。",
      "若人飲酒者，無因緣歡喜。",
      "無因緣而瞋，無因緣作惡。",
      "於佛所生癡，壞世出世事。",
      "燒解脫如火，所謂酒一法。",
      "若人能捨酒，正行於法戒。",
      "彼到第一處，無死無生處。",
      "莫飲無明酒，能爲衆苦因。",
      "聲聞住明脫，猶是醉歸人。",
      "若是病苦時，應當觀病本。",
      "從癡有愛生，習業招病果。",
      "耆婆盡道術，尚不能救療。",
      "豈有世藥酒，而能瘥我病。",
      "酒爲放逸根，不飲閉惡道。",
      "寧捨百千身，不毀犯酒戒。",
      "寧使身乾枯，終不飲此酒。",
      "假使毀犯戒，壽命滿百年。",
      "不如護禁戒，即時身磨滅。",
      "决定能使瘥，我猶故不飲。",
      "況今不定知，爲瘥爲不瘥。",
      "作是决定心，心生大歡喜。",
      "即獲見真諦，所患即消除。",
      "汝聽釀酒家，死墮醎糟獄。",
      "亦墮沸灰中，一萬八千歲。",
      "汝聽沽清酒，死墮酒池獄。",
      "滿中如洋銅，入其中受苦。",
      "汝聽飲酒人，死墮灌口獄。",
      "手自酌銅汁，晝夜灌其口。",
      "汝聽人將酒，逼勸持戒人。",
      "死入冰池獄，八千萬歲苦。",
      "皮肉皆破裂，日夜百死生。",
      "然後五百生，生輒無兩臂。",
      "汝聽或强力，或時因戲笑。",
      "持酒與僧尼，强伏令其飲。",
      "死墮截膝獄，六百萬歲中。",
      "五百大力士，常截其兩膝。",
      "乃至過酒器，五百世無手。",
      "常作螘蝨形，曲蛆及蠅蚋。",
      "癡執無知蟲，一一五百世。",
      "汝聽吉陀婆，沽酒梳墮井。",
      "羅漢飲其水，八萬聖皆醉。",
      "由是惱聖人，死墮鋸床獄。",
      "八萬大劫中，常受鋸解苦。",
      "後出得爲人，其身長三尺。",
      "顔貌青黑色，耳鼻孔閉塞。",
      "無眼脣褰縮，手足無十指。",
      "何況破戒心，持酒逼他飲。",
      "多見世愚人，逼他食酒肉。",
      "自不能清浄，都無羞耻心。",
      "復將不浄食，凌逼破他戒。",
      "寧可斷人命，莫破他善心。",
      "殺命一死生，未必至三趣。",
      "破戒失人天，及失解脫法。",
      "汝聽斷酒肉，所得福德利。",
      "有人持七寶，國城妻子施。",
      "不如斷酒肉，千萬分之一。",
      "乃至滿大千，七寶持布施。",
      "不如斷酒肉，千萬分之一。",
      "假使爲求福，鍛金以爲人。",
      "其數百千萬，持用廣布施。",
      "不如斷酒肉，千萬分之一。",
      "假使有佛子，造幡華寶蓋。",
      "滿三千大千，持用供養佛。",
      "不如斷酒肉，千萬分之一。",
      "犯之罪即重，持之福亦深。",
      "善惡長形對，苦樂鎮相尋。",
      "及健速迴首，早計各悛心。",
      "莫待無常到，如瓶滿自沈。",
      "勉哉須努力，同侍七寶林。"
    ],
    "added_time": "2026-01-03 10:33:57"
  },
  {
    "source_file": "poet.song.5000.json",
    "title": "戒五辛頌",
    "author": "釋遵式",
    "paragraphs": [
      "五辛佛所說，障道定無疑。",
      "梵網招輕垢，楞伽損大慈。",
      "人天猶尚失，浄土固難期。",
      "生啖增瞋念，熟食發淫思。",
      "講經十二部，天仙悉捨離。",
      "善神不守護，惡鬼得便宜。",
      "薜荔唼脣吻，魔羅現佛儀。",
      "福德因消滅，業障更彌滋。",
      "地獄銅兼鐵，輪迴網復羈。",
      "無端耽草味，殃禍大堪悲。"
    ],
    "added_time": "2026-01-03 10:33:57"
  },
  {
    "source_file": "poet.song.5000.json",
    "title": "改祭修齋决疑頌 第一疑：有鬼無鬼，能禍能福耶？頌曰：",
    "author": "釋遵式",
    "paragraphs": [
      "鬼神隨處有，諂誑世間人。",
      "祭鬼都無福，空增殺業因。"
    ],
    "added_time": "2026-01-03 10:33:57"
  },
  {
    "source_file": "poet.song.5000.json",
    "title": "改祭修齋决疑頌 第二疑：現見世人病患，祭祀獲安，何言無福耶？頌曰：",
    "author": "釋遵式",
    "paragraphs": [
      "正信天龍護，邪神豈奈何。",
      "但知常念佛，災怪自消磨。"
    ],
    "added_time": "2026-01-03 10:33:57"
  },
  {
    "source_file": "poet.song.5000.json",
    "title": "改祭修齋决疑頌 第三疑：家眷死後祭祀，得食不得食耶？頌曰：",
    "author": "釋遵式",
    "paragraphs": [
      "人死隨前業，升沉六道殊。",
      "如何純祭祀，須道世人愚。"
    ],
    "added_time": "2026-01-03 10:33:57"
  },
  {
    "source_file": "poet.tang.10000.json",
    "title": "送率府程錄事還鄉",
    "author": "杜甫",
    "paragraphs": [
      "鄙夫行衰謝，抱病昏妄集。",
      "當時往還人，記一不識十。",
      "程侯晚相遇，與語才傑立。",
      "熏然耳目開，頗覺聰明人。",
      "千載得鮑叔，末契有所及。",
      "意鍾老柏青，義動修蛇蟄。",
      "若人可數見，慰我垂白泣。",
      "告別無淹晷，百憂復相襲。",
      "內媿突不黔，庶羞以賙給。",
      "素絲挈長魚，碧酒隨玉粒。",
      "途窮見交態，世梗悲路澀。",
      "東風吹春冰，泱莽后土濕。",
      "念君惜羽翮，既飽更思戢。",
      "莫作翻雲鶻，聞呼向禽急。"
    ],
    "added_time": "2026-01-03 10:34:07"
  },
  {
    "source_file": "poet.song.75000.json",
    "title": "訊囚",
    "author": "唐庚",
    "paragraphs": [
      "參軍坐廳事，據案嚼齒牙。",
      "引囚到庭下，囚口爭喧嘩。",
      "參軍氣益振，聲厲語更忉。",
      "自古官中財，一一民膏血。",
      "爲吏掌管鑰，反竊以自私。",
      "人不汝誰何，如摘頷下髭。",
      "事老惡自彰，証佐日月明。",
      "推窮見毛脉，那可口舌爭。",
      "有囚奮然出，請與參軍辨。",
      "參軍心如眼，有睫不自見。",
      "參軍在場屋，薄薄有聲稱。",
      "只今作參軍，幾時得騫騰。",
      "無功食國禄，去竊能幾何。",
      "上官乃容隱，曾不加譴訶。",
      "囚今信有罪，參軍宜揣分。",
      "等是爲貧計，何苦獨相困。",
      "參軍噤無語，反顧吏卒嗟。",
      "包裹琴與書，明日吾歸休。"
    ],
    "added_time": "2026-01-03 10:34:20"
  },
  {
    "source_file": "poet.song.75000.json",
    "title": "寄杜蓬州",
    "author": "唐庚",
    "paragraphs": [
      "閬中勝事不妨奇，舊來僻左人誰知。",
      "祗緣乃祖腸斷句，名與江水東南馳。",
      "閬人德之不敢忘，遺祠今在南山上。",
      "壁間畫得太瘦生，想是當年苦吟様。",
      "寄將模本博新詩，爲我落筆揮珠璣。",
      "君家自是箇中脚，會道春從沙際歸。"
    ],
    "added_time": "2026-01-03 10:34:20"
  },
  {
    "source_file": "poet.song.75000.json",
    "title": "中秋遇雨感懷呈世澤彦直",
    "author": "唐庚",
    "paragraphs": [
      "初遊東都年二十，清歡趁得中秋及。",
      "高陽會中酒徒集，惠和坊裏繡鞍入。",
      "蟹螯嘗新左手執，雞頭未老搓玉粒。",
      "盃行到手不待揖，明月清風供一吸。",
      "纒頭不惜傾箱給，倚賴決科如俯拾。",
      "誰知得官反拘縶，此景此歡那復緝。",
      "今歲中秋雨如泣，窮山牢落秋光濕。",
      "孤燈熒熒照書笈，屈指流年如箭急。"
    ],
    "added_time": "2026-01-03 10:34:20"
  },
  {
    "source_file": "poet.tang.24000.json",
    "title": "詠史",
    "author": "白居易",
    "paragraphs": [
      "秦磨利刀斬李斯，齊燒沸鼎烹酈其。",
      "可憐黃綺入商洛，閑臥白雲歌紫芝。",
      "彼爲葅醢机上盡，此爲鸞皇天外飛。",
      "去者逍遙來者死，乃知禍福非天爲。"
    ],
    "added_time": "2026-01-03 10:34:48"
  },
  {
    "source_file": "poet.song.80000.json",
    "title": "次韻方仲運使兄遊允仲花園即事  其二",
    "author": "張擴",
    "paragraphs": [
      "新蔬無價手自擷，濁酒有功面微頳。",
      "似聞野燒出奇觀，風中烈焰若化城。",
      "須臾變滅了無迹，何獨世事遭紛更。",
      "逢場作戱達者事，感物入詠詩人情。",
      "來篇况是冰雪語，三復使人毛骨輕。",
      "欲續短章却袖手，偏師莫犯細柳營。"
    ],
    "added_time": "2026-01-03 10:35:02"
  },
  {
    "source_file": "poet.song.7000.json",
    "title": "扇",
    "author": "釋智圓",
    "paragraphs": [
      "霜縑裁製賴金刀，冷淡還宜畫海濤。",
      "盛夏有功風自遠，涼秋無用架偏高。",
      "譚筵幾謝驅煩熱，征路長蒙解鬰陶。",
      "未得袁宏手中握，揚仁何處可施勞。"
    ],
    "added_time": "2026-01-03 10:35:06"
  },
  {
    "source_file": "poet.tang.34000.json",
    "title": "奉和襲美公齋四詠次韻 小桂",
    "author": "陸龜蒙",
    "paragraphs": [
      "諷賦輕八植，擅名方一枝。",
      "才高不滿意，更自寒山移。",
      "宛宛別雲態，蒼蒼出塵姿。",
      "煙歸助華杪，雪點迎芳蕤。",
      "青條坐可結，白日如奔螭。",
      "諒無𠠜翦憂，即是蕭森時。",
      "洛浦雖有蔭，騷人聊自怡。",
      "終爲濟川檝，豈在論高卑。"
    ],
    "added_time": "2026-01-03 10:35:24"
  },
  {
    "source_file": "poet.song.91000.json",
    "title": "秋夜牽情三首  其一",
    "author": "朱淑真",
    "paragraphs": [
      "纖纖新月掛黄昏，人在幽閨欲斷魂。",
      "牋素拆封還又改，酒杯慵舉卻重溫。",
      "燈花占斷燒心事，羅袖長供挹淚痕。",
      "益悔風流多不足，須知恩愛是愁恨。"
    ],
    "added_time": "2026-01-03 10:36:08"
  },
  {
    "source_file": "poet.song.74000.json",
    "title": "宿棲林三首  其一",
    "author": "劉安上",
    "paragraphs": [
      "誰知蹤跡到桐山，頼有禪僧數往還。",
      "溪路水深行未得，小窗幽閣總躋攀。"
    ],
    "added_time": "2026-01-03 10:36:47"
  },
  {
    "source_file": "poet.song.83000.json",
    "title": "即事",
    "author": "李光",
    "paragraphs": [
      "野性閑心不可鞿，歸來况復故人稀。",
      "三杯自可頻招隱，一局何妨小合圍。"
    ],
    "added_time": "2026-01-03 10:37:23"
  },
  {
    "source_file": "poet.song.65000.json",
    "title": "次韵盛居中夜飲",
    "author": "張耒",
    "paragraphs": [
      "吳衣厭拂洛陽塵，夢寐一樽淮海濱。",
      "每願脫巾常漉酒，况逢投轄苦留賓。",
      "蒼龍挂斗寒垂夜，翡翠浮花暖作春。",
      "上界高真足官府，追隨却屬散仙人。"
    ],
    "added_time": "2026-01-03 10:37:36"
  },
  {
    "source_file": "poet.tang.19000.json",
    "title": "監祠夕月壇書事",
    "author": "劉禹錫",
    "paragraphs": [
      "西皥司分晝夜平，羲和停午太陰生。",
      "鏗鏘揖讓秋光裏，觀者如雲出鳳城。"
    ],
    "added_time": "2026-01-03 10:37:56"
  },
  {
    "source_file": "poet.song.89000.json",
    "title": "鄧成彦病以詩來問所以治病者作詩答之",
    "author": "李綱",
    "paragraphs": [
      "四大假合初不真，筋脈纒絡相依因。",
      "□□□□類芭蕉，須叟變滅如浮雲。",
      "風寒暑濕起衆疾，痛楚展轉勞吟呻。",
      "醫工對治巧用藥，分别佐使甘酸辛。",
      "須知病者誰受病，其中必有不病人。",
      "於斯薦取自調伏，沈痾消散如埃塵。",
      "本來面目只一體，安用更分精與神。",
      "欲識其中不病者，即是毗盧清淨身。"
    ],
    "added_time": "2026-01-03 10:37:57"
  },
  {
    "source_file": "poet.song.89000.json",
    "title": "興宗志宏見和巖桂長篇再賦前韻奉呈",
    "author": "李綱",
    "paragraphs": [
      "月中有桂光更多，扶疏一輪枝幹羅。",
      "天風飄下廣寒子，豈與凡種同其科。",
      "四時不改碧玉葉，滿庭自擢青銅柯。",
      "森然衆木共培植，無異野鶴羣雞鵝。",
      "秋來隱圃風露冷，噴花看蘂尤婆娑。",
      "圃中自有隱君子，心與世遠恬無波。",
      "對花度此九秋色，不以物外傷天和。",
      "西隣栟櫚更好古，妙年欲製芰與荷。",
      "連墻請謁不知倦，宜爾鬢髪忘其皤。",
      "天生逸才當有用，委棄寂寞理則那。",
      "吾衰尚有惜花意，零落奈此馨香何。",
      "却思梁谿有小圃，只恐松竹荒寒莎。",
      "未能歸去老三徑，且把詩句從公哦。"
    ],
    "added_time": "2026-01-03 10:37:57"
  },
  {
    "source_file": "poet.song.80000.json",
    "title": "次韻何任叟正字舘中試茶",
    "author": "張擴",
    "paragraphs": [
      "金柈猥稱檳榔珍，藿食未辨汙吾脣。",
      "茶丁妙寫犀銙真，排方似欲驕華紳。",
      "爲君走碾颺微塵，羊腸聲乾行隻輪。",
      "柘羅裁絹素縷匀，筩絲巧織霜後筠。",
      "中貯刀圭護百神，乳花初幻人間春。",
      "計君别品尚絕倫，完璧不受敵國嗔。",
      "白虹夜氣干秋旻，把玩自覺舌生津。",
      "天衢小草搜八垠，蒙山顧渚亦懷新。",
      "香歇色壞非法身，妖星森索避北辰。",
      "不須會稡權羣臣，龍翔鳯翥登嚴宸。",
      "向來策勲自有人，君其問諸脩水濵。"
    ],
    "added_time": "2026-01-03 10:37:58"
  },
  {
    "source_file": "poet.tang.24000.json",
    "title": "哭師臯",
    "author": "白居易",
    "paragraphs": [
      "南康丹旐引魂迴，洛陽籃舁送葬來。",
      "北邙原邊尹村畔，月苦煙愁夜過半。",
      "妻孥兄弟號一聲，十二人腸一時斷。",
      "往者何人送者誰，樂天哭別師臯時。",
      "平生分義向人盡，今日哀冤唯我知。",
      "我知何益徒垂淚，籃轝迴竿馬迴轡。",
      "何日重聞掃市歌，誰家收得琵琶伎。",
      "蕭蕭風樹白楊影，蒼蒼露草青蒿氣。",
      "更就墳前哭一聲，與君此別終天地。"
    ],
    "added_time": "2026-01-03 10:38:03"
  },
  {
    "source_file": "poet.song.77000.json",
    "title": "再送之",
    "author": "釋德洪",
    "paragraphs": [
      "出家放曠斷愛緣，是心清浄離蓋纒。",
      "君看鐵脊忠道者，妙如神魚初脱淵。",
      "閑行覻地一笑喜，自言拾得南臺禪。",
      "東勝身洲兜一喝，驚得山河磨蟻旋。"
    ],
    "added_time": "2026-01-03 10:38:22"
  },
  {
    "source_file": "poet.song.51000.json",
    "title": "和范學士韵  其八",
    "author": "彭汝礪",
    "paragraphs": [
      "起照青銅已鬢斑，早衰不似舊容顔。",
      "塵埃苒苒行其野，霜雪紛紛陟彼山。",
      "稍憶輟耕棲壠上，不堪待罪久行間。",
      "陽臺自笑雲無定，華表應疑鶴未還。"
    ],
    "added_time": "2026-01-03 10:40:21"
  },
  {
    "source_file": "poet.tang.34000.json",
    "title": "奉和襲美太湖詩二十首 以毛公泉獻大諫清河公",
    "author": "陸龜蒙",
    "paragraphs": [
      "先生鍊飛精，羽化成翩翻。",
      "荒壇與古甃，隱軫清泠存。",
      "四面蹙山骨，中心含月魂。",
      "除非紫水脉，即是金沙源。",
      "香實灑桂蘂，甘惟漬雲根。",
      "向來探幽人，酌罷祛蒙昏。",
      "況公珪璋質，近處諫諍垣。",
      "又聞虛靜姿，早挂冰雪痕。",
      "君對瑤華味，重獻蘭薰言。",
      "當應滌煩暑，朗詠翬飛軒。",
      "我願得一掬，攀天呌重閽。",
      "霏霏散爲雨，用以移焦原。"
    ],
    "added_time": "2026-01-03 10:40:38"
  },
  {
    "source_file": "poet.tang.34000.json",
    "title": "奉和襲美太湖詩二十首 明月灣",
    "author": "陸龜蒙",
    "paragraphs": [
      "昔聞明月觀，祗傷荒野基。",
      "今逢明月灣，不值三五時。",
      "擇此二明月，洞庭看最奇。",
      "連山忽中斷，遠樹分毫釐。",
      "周迴二十里，一片澄風漪。",
      "見說秋半夜，淨無雲物欺。",
      "兼之星斗藏，獨有神仙期。",
      "初聞鏘鐐跳，積漸調參差。",
      "空中卓羽衛，波上停龍螭。",
      "蹤舞玉煙節，高歌碧霜詞。",
      "清光悄不動，萬象寒咿咿。",
      "此會非俗致，無由得旁窺。",
      "但當乘扁舟，酒甕仍相隨。",
      "或徹三弄笛，或成數聯詩。",
      "自然瑩心骨，何用神仙爲。"
    ],
    "added_time": "2026-01-03 10:40:38"
  },
  {
    "source_file": "poet.song.64000.json",
    "title": "獨遊東園",
    "author": "張耒",
    "paragraphs": [
      "清曉步東園，獨遊悵無侶。",
      "菰蒲綠已深，鵝戲春塘雨。",
      "取酒就花傾，隔林邀客語。",
      "歸來春興闌，睡起日停午。"
    ],
    "added_time": "2026-01-03 10:41:03"
  },
  {
    "source_file": "poet.tang.18000.json",
    "title": "覺衰",
    "author": "柳宗元",
    "paragraphs": [
      "久知老會至，不謂便見侵。",
      "今年宜未衰，稍已來相尋。",
      "齒疎髪就種，奔走力不任。",
      "咄此可奈何，未必傷我心。",
      "彭聃安在哉？周孔亦已沈。",
      "古稱壽聖人，曾不留至今。",
      "但願得美酒，朋友常共酙。",
      "是時春向暮，桃李生繁陰。",
      "日照天正綠，杳杳歸鴻吟。",
      "出門呼所親，扶杖登西林。",
      "高歌足自快，商頌有遺音。"
    ],
    "added_time": "2026-01-03 10:41:59"
  },
  {
    "source_file": "poet.tang.18000.json",
    "title": "遊南亭夜還敘志七十韻",
    "author": "柳宗元",
    "paragraphs": [
      "夙抱丘壑尚，率性恣遊遨。",
      "中爲吏役牽，十祀空悁勞。",
      "外曲徇塵轍，私心寄英髦。",
      "進乏廓廟器，退非鄉曲豪。",
      "天命斯不易，鬼責將安逃。",
      "屯難果見凌，剝喪宜所遭。",
      "神明固浩浩，衆口徒嗷嗷。",
      "投跡山水地，放情詠離騷。",
      "再懷曩歲期，容與馳輕舠。",
      "虛館背山郭，前軒面江臯。",
      "重疊間浦溆，邐迤驅巖㟼。",
      "積翠浮澹灧，始疑負靈鼇。",
      "叢林留衝飆，石礫迎飛濤。",
      "曠朗天景霽，樵蘇遠相號。",
      "澄潭涌沈鷗，半壁跳懸猱。",
      "鹿鳴驗食埜，魚樂知觀濠。",
      "孤賞誠所悼，暫欣良足襃。",
      "留連俯櫺檻，注我壺中醪。",
      "朵頤進芰實，擢手持蟹螯。",
      "炊稻視爨鼎，膾鮮聞操刀。",
      "埜蔬盈傾筐，頗雜池沼芼。",
      "緬慕鼓枻翁，嘯詠哺其糟。",
      "退想於陵子，三咽資李螬。",
      "斯道難爲偕，沈憂安所韜。",
      "曲渚怨鴻鵠，環洲彫蘭𦺆。",
      "暮景迴西岑，北流逝滔滔。",
      "徘徊遂昏黑，遠火明連艘。",
      "木落寒山靜，江空秋月高。",
      "歛袂戒還徒，善游矜所操。",
      "趣淺戢長枻，乘深屏輕篙。",
      "曠望援深竿，哀歌叩鳴艚。",
      "中川恣超忽，漫若翔且翱。",
      "淹泊遂所止，埜風自颾颾。",
      "澗急驚鱗奔，蹊荒饑獸嗥。",
      "入門守拘縶，悽戚增鬱陶。",
      "慕士情未忘，懷人首徒搔。",
      "內顧乃無有，德輶甚鴻毛。",
      "名竊久自欺，食浮固雲叨。",
      "問牛悲釁鐘，說彘驚臨牢。",
      "永遁刀筆吏，寧期簿書曹。",
      "中興遂羣物，裂壤分鞬櫜。",
      "岷凶既云捕，吳虜亦已鏖。",
      "捍禦盛方虎，謨明富伊咎。",
      "披山窮木禾，駕海逾蟠桃。",
      "重來越裳雉，再返西旅獒。",
      "左右抗槐棘，縱橫羅雁羔。",
      "三辟咸肆宥，衆生均覆燾。",
      "安得奉皇靈，在宥解天弢。",
      "歸誠慰松梓，陳力開蓬篙。",
      "卜室有鄠杜，名田占灃澇。",
      "磻溪近餘基，阿城連故濠。",
      "螟蛑願親燎，荼堇甘自薅。",
      "飢食期農耕，寒衣俟蠶繰。",
      "及骭足爲溫，滿腹寧復饕。",
      "安將蒯及菅，誰慕粱與膏。",
      "弋林敺雀鷃，漁澤從鰌魛。",
      "觀象嘉素履，陳詩謝干旄。",
      "方託麋鹿羣，敢同騏驥槽。",
      "處賤無溷濁，固窮匪淫慆。",
      "踉蹌辭束縛，悅懌換煎熬。",
      "登年徒負版，興役趨代鼛。",
      "目眩絕渾渾，耳喧息嘈嘈。",
      "茲焉畢餘命，富貴非吾曹。",
      "長沙哀糺纆，漢陰嗤桔槔。",
      "苟伸擊壤情，機事息秋豪。",
      "海霧多蓊鬱，越風饒腥臊。",
      "寧唯迫魑魅，所懼齊焄藨。",
      "知罃懷褚中，范叔戀綈袍。",
      "伊人不可期，慷慨徒忉忉。"
    ],
    "added_time": "2026-01-03 10:41:59"
  },
  {
    "source_file": "poet.song.80000.json",
    "title": "顧景蕃訪大年姪昆仲留宿細柳軒夜論詩律輒及老朽大年作長篇調景蕃末章見稱過實且欲盡借拙詩因次其韻爲謝",
    "author": "張擴",
    "paragraphs": [
      "平生不依南路徐，斗升寄活真魚濡。",
      "了知浮名誰得喪，定自有數相乘除。",
      "朅來雲卧澗壑底，槁項不減霜松臞。",
      "里中能詩二三友，安步過我無庸車。",
      "要須文字賞雌霓，未暇詼謔翻娵隅。",
      "談天坐聽落鐻屑，蹇步那敢争先驅。",
      "顧侯風味更嚴苦，家貧闕辦三韭菹。",
      "龜腸撐突五千卷，底用會稡箋蟲魚。",
      "文如楚賓醉後藁，下筆應得銀盆斟。",
      "近聞晝犯細柳壁，酒闌罷歌却驪駒。",
      "未妨仲子工料理，珠緋餞歸懷不虚。",
      "想當展緘疾讀時，新飈策策驚籧篨。",
      "主人韻高絕少可，客亦未易折簡呼。",
      "末章字字關老朽，愛我如愛屋上烏。",
      "吾家兄弟俱人傑，飽聞石氏多珊瑚。",
      "莫云癡叔良不癡，久諱筆硯陪樵蘇。",
      "諸郎胸中氣吐霧，咳唾自可回春枯。",
      "少年得譽似勮勃，他日不愧先楊盧。",
      "儻見惡詩幸掩覆，人所罵譏鬼揶揄。"
    ],
    "added_time": "2026-01-03 10:42:01"
  },
  {
    "source_file": "poet.song.80000.json",
    "title": "大年復用前韻賦詩見贈亦次韻答之",
    "author": "張擴",
    "paragraphs": [
      "燭龍停邊天步徐，酒薄肉乾唇不濡。",
      "漫郎憐我困蒸溽，爲送古風専掃除。",
      "山頭逢君日乍午，作詩瘦似仙人臞。",
      "展緘初疑走甘露，熟讀政似鏘鸞車。",
      "世間癡兒浪摇吻，談空說有天一隅。",
      "我今冥頑老不入，十年此路空馳驅。",
      "邇來病廢關藥裹，枵腹日厭葵菽菹。",
      "窗間敗毫積霜笴，架上蠹帙繁書魚。",
      "錢神無耳未易使，斗宿不靈那可斟。",
      "誰門有士料理得，隨地駔駿吾家駒。",
      "三珠連樹價亡敵，一鶚掣韝名不虚。",
      "近聞掃徑避袢暑，竹杖青鞋一籧篨。",
      "枕中邯鄲夢不到，户外孔賓渠自呼。",
      "讀書瀾翻惜晝短，幾欲挽斷三足烏。",
      "鼎來說詩劇有味，令我坐享商之瑚。",
      "斯文所喜未中絕，五字復見李與蘇。",
      "遺音當從牛鐸證，廢律安取焦桐枯。",
      "亦知大國功九合，一時盟會收微盧。",
      "願持狗尾彊貂續，未妨舉手遭揶揄。"
    ],
    "added_time": "2026-01-03 10:42:01"
  },
  {
    "source_file": "poet.song.80000.json",
    "title": "讀錢神論偶成",
    "author": "張擴",
    "paragraphs": [
      "君不見王衍談天喙三尺，繞床阿堵初未識。",
      "又不見阿戎自執紅牙籌，聚錢成癖老不休。",
      "人生嗜好各殊趣，盗跖孔丘更毁譽。",
      "不如是非兩置之，萬事欣然隨所遇。",
      "貴人見錢地上流，富人錢妖聲如牛。",
      "醉時雖悟落幘語，客至或忘障簏羞。",
      "謾誇無耳可使鬼，劉濞鄧通皆過計。",
      "崔烈得名未掩臭，陳萇小黠强稱美。",
      "我今家徒立四壁，憐渠一箇也不得。",
      "不願腰纒十萬上揚州，安用呼盧百萬供一擲。",
      "但要時逢好事人，恰有青銅滿三百。"
    ],
    "added_time": "2026-01-03 10:42:01"
  },
  {
    "source_file": "poet.song.99000.json",
    "title": "次韻廉夫登清微亭二首  其一",
    "author": "傅察",
    "paragraphs": [
      "蝸舍不容膝，煩歊局寢興。",
      "豈惟倦束带，絺綌猶云憎。",
      "清微跨城角，窣兀疑凝冰。",
      "深池暮黯黯，遠岫朝稜稜。",
      "往歲與申子，賓朋日雲蒸。",
      "遂令棟宇陋，顧盻流名稱。",
      "先生今詩伯，氣欲青雲凌。",
      "鏘然出佳句，椒蘭布畦塍。",
      "邀我避暑遊，意重愧難勝。",
      "何當酌沆瀣，神明自清澄。",
      "嗟彼浮名者，此亭豈易升。",
      "踟蹰恐後時，攝衣請先登。"
    ],
    "added_time": "2026-01-03 10:42:30"
  },
  {
    "source_file": "poet.song.99000.json",
    "title": "次韻祝廉夫登南樓",
    "author": "傅察",
    "paragraphs": [
      "膏雨潤四野，草木蘇中乾。",
      "駕言共臨眺，凌雲陟層盤。",
      "華宇蔭曦日，溽暑随風闌。",
      "清談無俗好，茶果有餘歡。",
      "撥置簿領煩，憇此簟席安。",
      "悠然得佳趣，可以寄簪冠。",
      "耳目去局促，心體自廣胖。",
      "何如斂手版，觸熱事上官。",
      "晚来纖靄霽，矯首欣遐觀。",
      "一鳥沒天外，千林杳雲端。",
      "西山有爽氣，淺綠浮巑岏。",
      "翻疑圖畫裏，未覺雲夢寬。",
      "蕭蕭林間蟬，已如咽暮寒。",
      "直恐霜露至，歸歟可忘餐。"
    ],
    "added_time": "2026-01-03 10:42:30"
  },
  {
    "source_file": "poet.song.75000.json",
    "title": "遊雪峰院書所見院在開元寺之西越王樓之東蓋小院也",
    "author": "唐庚",
    "paragraphs": [
      "東家既崢嶸，西鄰亦稜層。",
      "那知齊魯間，有此蕞爾滕。",
      "僻路少人到，掣鈴小童譍。",
      "松扉迫窄入，石磴敧危登。",
      "迎門老尨吠，畫壁蒼龍騰。",
      "庭除静如眼，几席不受蠅。",
      "青焚日日香，明續年年燈。",
      "土盆養幽花，古木纒枯藤。",
      "雖小亦自足，無虧豈須增。",
      "憶昨苦盛夏，數來避繁蒸。",
      "毎借安禪榻，曲此晝眠肱。",
      "日月當幾何，霜雪遂嚴凝。",
      "慈竹猶疏疏，惡風遂朋朋。",
      "作詩書屋壁，掃滅聽寺僧。"
    ],
    "added_time": "2026-01-03 10:42:34"
  },
  {
    "source_file": "poet.song.98000.json",
    "title": "春日種菊東籬顧叢蘭衰謝欲棄之因取以植牆下",
    "author": "李彌遜",
    "paragraphs": [
      "天公善轉物，剪爪不停軫。",
      "春工未削迹，秋事已張本。",
      "檀欒嘉菊叢，戢戢露奇藴。",
      "枝分要及時，手植須著緊。",
      "清晨東籬下，畚插自畦畛。",
      "土膏入新萌，秀色來袞袞。",
      "歸休顧衰蘭，面目吁可憫。",
      "兒童互撏拏，奴僕恣嘲哂。",
      "敢望群蕭艾，棄置等朝菌。",
      "即之粹而温，忍死子不愠。",
      "山翁飽經事，遇物輒思忖。",
      "理得心亦欣，爲發一笑劙。",
      "向來芳深林，孤潔玉在韞。",
      "知音苦不多，况此香色隕。",
      "紉佩倘未遂，焚膏真可忍。",
      "爬梳牆角陰，樹之羅九畹。",
      "好風動融怡，新雨洗寒窘。",
      "未甘五柳獨，聊釋三閭憤。",
      "炎涼循若環，榮謝平可凖。",
      "春風行復來，萬彙發幽隱。"
    ],
    "added_time": "2026-01-03 10:43:30"
  },
  {
    "source_file": "poet.tang.11000.json",
    "title": "即事",
    "author": "杜甫",
    "paragraphs": [
      "暮春三月巫峽長，皛皛行雲浮日光。",
      "雷聲忽送千峰雨，花氣渾如百和香。",
      "黃鶯過水飜迴去，燕子銜泥濕不妨。",
      "飛閣卷簾圖畫里，虛無只少對瀟湘。"
    ],
    "added_time": "2026-01-03 10:43:36"
  },
  {
    "source_file": "poet.song.91000.json",
    "title": "訴愁",
    "author": "朱淑真",
    "paragraphs": [
      "苦沒心情只愛眠，夢魂還又到愁邊。",
      "舊家庭院春長鎖，今夜樓臺月正圓。",
      "錦夜樓臺雙鳳带，獸爐閑爇水沉煙。",
      "良辰美景俱成恨，莫問新年與舊年。"
    ],
    "added_time": "2026-01-03 10:44:12"
  },
  {
    "source_file": "poet.tang.50000.json",
    "title": "寓居臨平山下三首 其二",
    "author": "張祜",
    "paragraphs": [
      "一角橫查礙小灘，漁舟稍稍避迴湍。",
      "鹿蹄踏葉暮山響，龜殻曝沙春水寒。",
      "詩句近吟知律變，《易》書窮討覺才難。",
      "風光好處自擕酌，歸去醉扶花藥欄。"
    ],
    "added_time": "2026-01-03 10:44:20"
  },
  {
    "source_file": "poet.tang.18000.json",
    "title": "郊居歲暮",
    "author": "柳宗元",
    "paragraphs": [
      "屏居負山郭，歲暮驚離索。",
      "野逈樵唱來，庭空燒燼落。",
      "世紛因事遠，心賞隨年薄。",
      "默默諒何爲，徒成今與昨。"
    ],
    "added_time": "2026-01-03 10:45:07"
  },
  {
    "source_file": "poet.song.48000.json",
    "title": "答見和  其一",
    "author": "蘇轍",
    "paragraphs": [
      "花柳蕭條行已老，聖賢希闊未嘗中。",
      "眼看芍藥紛紛盡，頼有櫻桃顆顆同。"
    ],
    "added_time": "2026-01-03 10:45:22"
  },
  {
    "source_file": "poet.song.48000.json",
    "title": "次韵張恕春莫",
    "author": "蘇轍",
    "paragraphs": [
      "祇言城市無佳處，亦有南湖幾度遊。",
      "好雨晴時三月盡，啼鶑到後百花休。",
      "老猿好飲常連臂，野馬依人自絡頭。",
      "不肯低回池上醉，試看生滅水中漚。"
    ],
    "added_time": "2026-01-03 10:45:22"
  },
  {
    "source_file": "poet.song.80000.json",
    "title": "過龍井辯才退居",
    "author": "張擴",
    "paragraphs": [
      "南山北山天接連，西湖環山水涵天。",
      "佛宫鱗鱗割人境，勝日杖履相周旋。",
      "久聞龍井未得到，神龍卧靳俗語喧。",
      "脫身干戈偶不死，步屧十里沙石堅。",
      "眼明見此屋突兀，修廊廣殿鐘鼓傳。",
      "笋芽供羮坐取飽，茶乳沃舌聽談禪。",
      "塔中老人呼不起，至今牆壁尚熾然。",
      "諸孫其誰嗣衣鉢，但見持律俱精専。",
      "吾身誤落世纓網，白髪未解憂患纒。",
      "問龍乞地一席許，作庵共結香火緣。"
    ],
    "added_time": "2026-01-03 10:45:37"
  },
  {
    "source_file": "poet.song.80000.json",
    "title": "謝人惠團茶",
    "author": "張擴",
    "paragraphs": [
      "春陰養芽鍼鋒鋩，沆瀣養膏冰雪香。",
      "玉斧運風寶月滿，密雲候雨蒼龍翔。",
      "惠山寒泉第二品，定武烏甆紅錦囊。",
      "乳花元屬三昧手，竹齋自試魚眼湯。",
      "老生酸寒極堪笑，藜莧拄腹書撐腸。",
      "修貢之餘遠分寄，懷璧其罪渠敢當。",
      "應憐晝睡湯餅惡，爲洗一春蝴蝶狂。"
    ],
    "added_time": "2026-01-03 10:45:37"
  },
  {
    "source_file": "poet.song.5000.json",
    "title": "五峰合澗詩 蓮華峰",
    "author": "釋遵式",
    "paragraphs": [
      "青瑛麗芙蕖，造化工且奇。",
      "輝彩向星河，結根在天池。",
      "臨飈無馨香，禦雨不離披。",
      "朝靄發翠華，暮雲生碧姿。",
      "鼎湖幾榮落，華嶽何盛衰。",
      "獨爾謝羣芳，自將天地期。"
    ],
    "added_time": "2026-01-03 10:45:39"
  },
  {
    "source_file": "poet.tang.54000.json",
    "title": "七言三十韻",
    "author": "通真道人",
    "paragraphs": [
      "擺脫塵纓淡無欲，閑閱圖經尋嶽瀆。",
      "林泉何處愜予心，收拾琴書將卜築。",
      "崎嶇不敢千里辭，東自太行入王屋。",
      "先探藏花塢裏春，蟠桃畢竟何時熟？",
      "燕羅故宅陽臺宮，九龍戲珠畫幈簇。",
      "丹井沉沉浸月明，丫髻仙童抱參斸。",
      "昂頭貪看華蓋峰，驀然悮入紫微谷。",
      "上方樓閣與雲閑，金碧交光射林麓。",
      "避秦溝有避秦人，夜半聞歌《採芝曲》。",
      "策杖窮躋瘦龍嶺，嶮似劍關西向蜀。",
      "捫參歷井上沖真，千仞斷崖橫獨木。",
      "自辰及酉脚力窮，恰到紫金堂下宿。",
      "再拜新嘗太一泉，頓覺洒然消病骨。",
      "恍兮惚兮九霄間，萬頃嵐光醒醉目。",
      "恭叩仙壇禱真境，壇與天通隔塵俗。",
      "銀座金腰玉頂寒，帝遣仙官分部屬。",
      "小有中藏萬里地，都壓洞天三十六。",
      "日精月華左右奇，黛色倚空如削玉。",
      "東觀大海日輪紅，西望窮邊壇影綠。",
      "煉丹爐下土猶香，抱出神丹知幾斛。",
      "處山使者持太阿，保護聖軀誰敢黷？",
      "王母洞深非可測，雷霆屢震蛟龍窟。",
      "遙指三官校勘臺，樵人幾度聞絲竹。",
      "抱朴巖前採藥童，手撚金芝身薜服。",
      "北斗平連北斗星，自是天關通地軸。",
      "麻籠藥櫃翠相接，瑞草靈苗香馥郁。",
      "或聞仙犬吠仙燈，或覩仙人跨仙鹿。",
      "奇蹤異跡難盡言，更欲題詩毛穎禿。",
      "短歌聊寄名利人，誰肯同來伴幽獨？",
      "一聲長嘯坐孤石，紫雲悠悠送黃鵠。",
      "箇中疑是麻姑仙，冷笑世間光景促。",
      "（同前）。"
    ],
    "added_time": "2026-01-03 10:45:44"
  },
  {
    "source_file": "poet.tang.12000.json",
    "title": "題吳通微主人",
    "author": "錢起",
    "paragraphs": [
      "食貧無盡日，有願幾時諧。",
      "長嘯秋光晚，誰知志士懷。",
      "朝煙不起竈，寒葉欲連堦。",
      "飲水仍留我，孤燈點夜齋。"
    ],
    "added_time": "2026-01-03 10:46:19"
  },
  {
    "source_file": "poet.song.52000.json",
    "title": "贈霍山人",
    "author": "釋道潜",
    "paragraphs": [
      "先生少年喜武事，三略六韜曾徧閱。",
      "胸中雲夢吞八九，氣勝萬夫真勇决。",
      "防邊伊昔從都護，欲取功名繼前烈。",
      "臂弓腰箭事戎裝，遠出砂場恣游獵。",
      "擒狐射雁狂且逸，不覺歸途迷夜雪。",
      "敗官遭譴失所志，回首飄然辭魏闕。",
      "挾持妙術當生涯，放浪江湖閑歲月。",
      "尋常得錢即沽酒，笑與妻奴同飲啜。",
      "樂天知命了無憂，奕奕紅顔浮兩頰。",
      "春風浩蕩魯城邊，稠花亂蕊爭紛妍。",
      "方將與君共携手，騁懷游目相回旋。",
      "興來別我汶陽去，黄鵠一舉難留連。",
      "村橋野店醉斜日，路人誰識地行仙。"
    ],
    "added_time": "2026-01-03 10:46:25"
  },
  {
    "source_file": "poet.song.74000.json",
    "title": "題大姚山圖三首  其二",
    "author": "米友仁",
    "paragraphs": [
      "老年尚喜管城子，更愛好山江上青。",
      "武林秋高曉欲雨，正若此畫雲冥冥。"
    ],
    "added_time": "2026-01-03 10:46:36"
  },
  {
    "source_file": "poet.song.90000.json",
    "title": "安上座所作墨梅",
    "author": "釋士珪",
    "paragraphs": [
      "道人色心浄，了見造物根。",
      "筆端開此花，胸中有丘園。",
      "清香凝暗夜，疏枝臥黄昏。",
      "撞鐘西湖寺，見月羅浮村。",
      "老眼隔煙霧，一笑作籬藩。"
    ],
    "added_time": "2026-01-03 10:46:52"
  },
  {
    "source_file": "poet.tang.34000.json",
    "title": "雜諷九首 九",
    "author": "陸龜蒙",
    "paragraphs": [
      "朝爲壯士歌，暮爲壯士歌。",
      "壯士心獨苦，傍人謂之何。",
      "古鐵久不快，倚天無處磨。",
      "將來易水上，猶足生寒波。",
      "捷可搏飛狖，健能超槖駞。",
      "羣兒被堅利，索手安馮河。",
      "驚飆掃長林，直木謝𬄭科。",
      "嚴霜凍大澤，僵龍不如蛇。",
      "昔者天血碧，吾徒安歎嗟。"
    ],
    "added_time": "2026-01-03 10:46:53"
  },
  {
    "source_file": "poet.tang.56000.json",
    "title": "詩",
    "author": "杜光庭",
    "paragraphs": [
      "五百年中降嶽靈，神仙風骨鶴儀形。",
      "劍光帶日衝南斗，鵬翼翻雲起北溟。",
      "（見《錦繡萬花谷》卷二十三。",
      "）。"
    ],
    "added_time": "2026-01-03 10:46:56"
  },
  {
    "source_file": "poet.tang.56000.json",
    "title": "生死歌訣 一",
    "author": "杜光庭",
    "paragraphs": [
      "切脈定知生死路，但向止濇中取。",
      "看取濇脈喻止代，此是死期之大槩。",
      "濇脈喻外有形證，未可斷他殂大命。",
      "若無形證與代同，尺部見之皆死定。",
      "欲知死期何以取？古賢推定五般土。",
      "陽土須知不過陰，陰土遇陽當細數。",
      "四季中央戊己同，萬物憑土以爲主。",
      "孤陽寡陰即不中，譬取鰥夫及寡婦。",
      "假如申年腎代止，十投一歲分明主。",
      "尺部失主鬼稱尊，其人子年夏季死。",
      "鬼賊脈在一年內，此事人間盡稱會。",
      "春得肺脈死庚辛，愚者反嫌藥不對。",
      "叔和謌訣精微，但何其中尋取義。",
      "尺部伏似樹無根，陰毒傷寒合其類。",
      "回陽着文後仍看，切骨若無堪下淚。",
      "若人六脈動搖搖，又怕其中無胃氣。",
      "屋漏雀啄惡見脾，餘部見之皆不畏。",
      "死期常例有多門，彈石解索須細論。",
      "此候不逾於一季，姻親泣送葬孤墳。",
      "鰕遊若也及魚翔，一氣之期即不長。",
      "十五日中尋鬼賊，水一火二木三量。",
      "金四土五數已實，各隨部位好參詳。",
      "每季土王十八日，此法古今永無失。",
      "黃帝一法四分三，一法亦云三十日。",
      "隨分遠近各不同，藏在玉函誇祕密。",
      "唯有傷寒最無定，汗吐下後脈須靜。",
      "忽然相反即難醫，外邊有怕乖形證。",
      "脈息至少冷虛憊，至多熱壅水爲怪。",
      "補虛瀉實更仍前，見此分明還可駭。",
      "上醫四事盡須諳，脈病證治要相參。",
      "有一乖違難措手，此即難醫大不堪。",
      "更有久病及暴病，大都要知消詳慣。",
      "久病脈變即不中，死候當須宜早辨。",
      "暴病脈變亦多端，或善或惡依法看。",
      "脈病相違即不效，要知大命必須𢬵。",
      "關前爲陽關後陰，婦人反此是冠簪。",
      "乘凌覆溢相侵奪，榮衛調和理更深。",
      "欲識童男與童女，訣在寸關幷尺裏。",
      "自然緊數甚分明，都緣未散精華氣。",
      "小兒脈氣似大人，老少相違即不起。",
      "本經自病最難醫，縱療何年有瘥時。",
      "間藏七傳無外證，強將元散與扶持。",
      "傷寒中風自難看，指下逢之脈繚亂。",
      "合吐即瀉即非良，汗脈見時須發汗。",
      "雖然得汗狀如珠，密密鋪排在病軀。",
      "此候不堪休胗脈，其人朝夕命疕殂。",
      "但於弦鈎毛石中，此狀見之當病劇。",
      "徒誇五色大還丹，若願痊除空費力。",
      "更有死脈多般樣，難經細說那志向，從上損下死即遲，死脈多從下損上。",
      "連傳五臟死疾時，一朝炁少志調養。",
      "再損之時促命期，如逢真箇堪惆悵。",
      "病候脈狀多中取，要知大抵開門戶。",
      "有一乖違即不中，但看強者推爲主。",
      "復有久病更難看，或與健人脈一般。",
      "忽然加至脈飜雙，結托尋衣好買棺。",
      "若遇風疾及勞疾，妙法看時如抵聖。",
      "風疾脾緩空費力，勞極心數命難存。",
      "風疾無令脈至遲，勞疾至多藥無應。",
      "傷寒中風得死脈，但將真藥與瓷闘。",
      "藥靈病退脈須和，脈若準前命難救。",
      "如此定知生死期，可作醫家箕本柄。",
      "若能指下悟元機，便是靈臺掛明鏡。"
    ],
    "added_time": "2026-01-03 10:46:56"
  },
  {
    "source_file": "poet.tang.56000.json",
    "title": "生死歌訣 二",
    "author": "杜光庭",
    "paragraphs": [
      "脈分虛實爲君說，弦數沉被幷冷熱。",
      "關前陽脈數弦浮，關後陰沉遲細脈。",
      "浮弦而數熱兼風，沉細爲寒氣上攻。",
      "陽浮爲表陰沉裏，尺寸關中看子細。",
      "學者要知生死期，九恠脈中定凶吉。",
      "結促牢代四脈者，可取死生期歲月。",
      "假令四十動一止，一臟無炁死之義。",
      "三十動中一止時，三歲二臟死無炁。",
      "脈來十動一止之，一歲死期堪下淚。",
      "若還十動不滿者，動胖炁衰人不起。",
      "須當以日定死期，蓋爲動中不應指。",
      "三元正氣難拘束，魂魄冥冥隨風去。",
      "一呼三寸陽炁出，一吸復然陰炁入。",
      "陰陽呼吸定息勻，來往升降中不息。",
      "肝脈達而風炁生，腎水下而雨滋濕。",
      "肺炁清汽上屬天，地炁濁而通其嗌。",
      "脾司出納象谷空，雷動於心聲霹靂。",
      "水谷包容腸胃間，六經爲川流不息。",
      "陽爲形表血爲陰，精氣爲榮悍爲衛。",
      "絡有十五經十二，上應周天下臨地。",
      "水漏百刻運流行，與周天度爲綱紀。",
      "手足陽明江海水，天蝎金牛幷豫冀。",
      "太陽手足合清淮，天秤白羊充淮裏。",
      "陰陽人馬對寅申，燕益渭漯水氣深。",
      "太陰巨蟹幷磨蝎，丑未湖河水難竭。",
      "寶瓶獅子對周齊，汝水三河合應之。",
      "巳上楚宮屬雙女，亥上雙魚時掉尾。",
      "十二脈中合經水，內外相輸爲表裏。",
      "人身血氣要充盈，六脈無邪無病體。",
      "火之精氣主生神，水氣充盈生志意。",
      "復胗濇脈何部中，敗血折精之脈候。",
      "唯有三秋乃應時，餘月見之皆惡候。",
      "洪鈎夏脈居寸口，堪笑愚夫多不曉。",
      "脈若俱洪不帶鈎，鈎不外匯時血常走。",
      "秋脈微毛若無濇，病者多應命單得。",
      "設然肺部胗見之，濇謂秋中多結脈。",
      "嚴冬尺脈要弦沉，腎部無邪體炁清。",
      "忽然弦大多虛候，夢中涉水鬼隨人。",
      "春怕庚辛秋丙丁，微毛洪數病相侵。",
      "玉函歌訣最玄微，俗眼庸人難探頤。",
      "若能精向義中求，審察元通神可比。",
      "。"
    ],
    "added_time": "2026-01-03 10:46:56"
  },
  {
    "source_file": "poet.tang.56000.json",
    "title": "生死歌訣 三",
    "author": "杜光庭",
    "paragraphs": [
      "浮弦多是風頭痛，積聚體疼胸膈噎。",
      "緊實號爲寒熱證，澁瀉煩燥小便澁。",
      "芤脈蓋因陽耗散，鼻衂無時精炁竭。",
      "脈沉兼优是重陰，氣刺胸膨癥塊結。",
      "風寒相傳脈浮遲，外受寒邪內風熱。",
      "肺受風寒痰欬嗽，左手見之心戰佚。",
      "弱而兼濡是陽虛，汗出憎寒炁羸劣。",
      "風濕風溫及濕溫，脈候交差要分別。",
      "汗無重汗耳無知，妄語無瘖各部委是暍。",
      "洪數脈來陽氣盛，目赤舌乾唇破裂。",
      "浮而兼緊腎之虛，溫助寒邪益精血。",
      "陽絕尺中脈細微，針灸勿令精炁絕。",
      "促結代脈是脾虛，若見之時難救得，女人尺中須要盛，浮細沉遲是虛證。",
      "忽然胗得寸中盈，六部無邪身有孕。",
      "童女童男何以別？須看天真無損缺。",
      "大凡童子脈來沉，童女尺中洪拍拍。",
      "男子婦人精血衰，假饒覆溢脈無回。",
      "一呼四至爲平脈，一呼一至死相催。",
      "傷寒舌黑洗不紅，藥洗分明定吉凶。",
      "汗若脈和無惡候，脈如躁疾命將殂。",
      "中風目閉口開者，喉中拽鋸炁不敷。",
      "脈若洪弦由可救，浮大多應命不甦。",
      "男女五勞洪數脈，定知不久炁長吁。",
      "大抵七表八裏脈，相連九道作程途。",
      "表裏脈分輕重病，九怪傳來病不舒。",
      "胗脈要分輕與少，始知生死可枝梧。",
      "浮洪短促爲陽弱，沉細兼長陰有餘。",
      "如此分張輕重斷，豈同俗眼一凡夫。",
      "六部鬼賊是如何，造化陰陽事更多。",
      "心火怕逢沉滑脈，肺金猶怕浮洪克。",
      "唯有脾元惡木侵，四時寄旺本無形。",
      "甲乙最嫌金炁重，腎中脈緩水無盈。",
      "一位克重當須斷，二位克重却分輕。",
      "三位克時難救療，縱然暫醒必歸冥。",
      "水火相臨分上下，金木相侵事必凌。",
      "水土二宮俱要靜，一宮有克少安寧。",
      "高士要知刑克賊，孰能考究記心經。",
      "春怕庚辛秋惡候，夏嫌水氣火相刑。",
      "刑剋只分輕與重，自然切脈甚精明。",
      "左手胗得重病脈，右手脈候却調勻。",
      "只斷脈中須應病，故知命脈得和平。",
      "假此一例餘倣此，醫門學者要勞心。",
      "（以上三首均見《宛委別藏》影寫本杜光庭《廣成先生玉函經》。",
      "）。"
    ],
    "added_time": "2026-01-03 10:46:56"
  },
  {
    "source_file": "poet.tang.56000.json",
    "title": "壽鄧將軍 一",
    "author": "杜光庭",
    "paragraphs": [
      "文星一夜動天關，此日真仙降世間。",
      "千里光華蟾影滿，九臯空闊鶴情閑。",
      "臨戎暫許分憂寄，入相看隨急詔還。",
      "自愧嘉辰無異禮，祇將吟咏祝崇山。"
    ],
    "added_time": "2026-01-03 10:46:56"
  }
]