[
  {
    "source_file": "poet.song.148000.json",
    "title": "挽汪端明三首  其三",
    "author": "朱熹",
    "paragraphs": [
      "先友當年盛，斯文元祐徒。",
      "艱虞共流落，存沒半嗚呼。",
      "顧我真無頼，逢公幸不孤。",
      "祇今還一慟，即此是窮塗。"
    ],
    "added_time": "2026-01-03 00:45:08"
  },
  {
    "source_file": "poet.song.148000.json",
    "title": "彥集奉檄歸省示及佳篇次韻奉酬呈諸兄友",
    "author": "朱熹",
    "paragraphs": [
      "游子思親久聚糧，不堪官裏簿書忙。",
      "平生况少鷹鸇意，此日尤慙時世粧。",
      "臘雪未消歡奉檄，春風初轉喜還鄉。",
      "上堂佳慶從容問，一釂何妨累十觴。"
    ],
    "added_time": "2026-01-03 00:45:08"
  },
  {
    "source_file": "poet.song.158000.json",
    "title": "鮑清卿病目不赴竹院之集詩寄坐客次韻",
    "author": "樓鑰",
    "paragraphs": [
      "鮑侯年少老文學，藝苑優游富耕穫。",
      "胸中涵養自成趣，妙處正恐兒輩覺。",
      "我慙門巷非尺五，字欲問奇誰與榷。",
      "開樽竹院望同醉，遮眼腦脂何太虐。",
      "團圞十客踏雨來，相從不負東風約。",
      "投壺雅歌了無恨，祇恨車公一前却。",
      "海棠春深照眼明，風物融融悟非昨。",
      "從教雨洗烟脂淡，小摘何妨供把握。",
      "夜闌燒燭照春睡，靚粧如在結綺閣。",
      "牆頭西望爛蜀錦，嫣然一笑無聲樂。",
      "飛紅點地綉作茵，正須席地天爲幕。",
      "要知富貴出天姿，艷杏夭桃何足錄。",
      "主人小築真好事，肯學區區專一壑。",
      "洞門不鎖要客來，笑君大似羊公鶴。",
      "雨餘珠淚色慘悽，一顧正嫌無伯樂。",
      "忽驚新詩來叩門，妙語天然不煩琢。",
      "坐中傳觀字欲漫，我豎降幡甘面縛。",
      "清明已過雨不休，雲霧猶屯四山脚。",
      "揩摩病目不應遲，及此紅英半零落。",
      "枝頭尚有未開花，縱已離披亦何惡。",
      "知君既負西岑游，可使一春終落寞。",
      "會須來此共賦之，正要重聞誦新作。"
    ],
    "added_time": "2026-01-03 00:45:09"
  },
  {
    "source_file": "poet.song.158000.json",
    "title": "贈光孝益老",
    "author": "樓鑰",
    "paragraphs": [
      "鴒原鴻鴈行，此理懸諸天。",
      "萬事可變滅，天性難推遷。",
      "顯菴幼出家，潔饑同玄蟬。",
      "一鉢寄西東，悠悠經幾年。",
      "外慕等浮雲，百念灰無煙。",
      "難兄忽相逢，觸動歡喜緣。",
      "光陰信可惜，征袂何翩翩。",
      "叱胥掩簿領，來同妙峯禪。",
      "剌剌道家世，客淚如迸泉。",
      "玉堂與黄閤，衣鉢親相傳。",
      "游宦非爲貧，不敢替所先。",
      "老師雖宴坐，至情豈唐捐。",
      "此會非偶爾，絕倒秋風前。",
      "手持詩卷來，謂予得無言。",
      "曉以天性語，人生要有原。",
      "嗟哉僞日薄，萁豆本同根。",
      "一旦成仇敵，釜中急相煎。",
      "寧知有佳人，芳草夢阿連。",
      "相見無幾時，瞥如魚躍淵。",
      "固知出世法，惜別詎不然。",
      "又當作大觀，勿爲愛網牽。",
      "千山元不隔，毋庸對床眠。"
    ],
    "added_time": "2026-01-03 00:45:09"
  },
  {
    "source_file": "poet.song.158000.json",
    "title": "送王道州",
    "author": "樓鑰",
    "paragraphs": [
      "九疑之南爲舂陵，瀟水清駃山爲城。",
      "郡齋正據山直上，一覽萬家無遺形。",
      "家君頃年入蓮幕，我不得往空馳情。",
      "先生分符此中去，心旌摇颺隨雙旌。",
      "先生平生飽文學，身上著作承明庭。",
      "奧篇隠帙辨如響，一時自許文章鳴。",
      "高詞坐奪造化巧，凜凜韶濩聲鏘鏗。",
      "把麾江海非無意，親扶版輿賦南征。",
      "頗聞楚俗未蘇息，糟糠不厭嗟疲氓。",
      "正資儒術飾吏事，拔去强薤摩孩嬰。",
      "政成環召事未晚，天子日夜開延英。",
      "風流千古三刺史，往繼聱叟陽先生。",
      "毋庸自書追科考，但願寄我舂陵行。"
    ],
    "added_time": "2026-01-03 00:45:09"
  },
  {
    "source_file": "poet.song.141000.json",
    "title": "上巳寒食同日後圃行散",
    "author": "楊萬里",
    "paragraphs": [
      "百五重三併一朝，風光不怕不嬌饒。",
      "鹿葱引道心猶卷，楊柳應門手對招。",
      "筇未喚隨非是强，扇聊作伴不須摇。",
      "先生道是無歌舞，花勸鶑酬酒自銷。"
    ],
    "added_time": "2026-01-03 00:45:34"
  },
  {
    "source_file": "poet.song.150000.json",
    "title": "十詩謝廖計使  其一",
    "author": "陳造",
    "paragraphs": [
      "二年仕窮山，書外睡作魔。",
      "吹律黍爲茁，頼公有孰何。",
      "懸知登門初，大宅浮陽和。",
      "泛愛公自爾，小子何足多。"
    ],
    "added_time": "2026-01-03 00:45:39"
  },
  {
    "source_file": "poet.tang.29000.json",
    "title": "南海使院對菊懷丁卯別墅",
    "author": "許渾",
    "paragraphs": [
      "何處曾移菊，溪橋鶴嶺東。",
      "籬疎還有豔，園小亦無叢。",
      "日晚秋煙裏，星繁曉露中。",
      "影搖金澗水，香染玉潭風。",
      "罷酒慙陶令，題詩答謝公。",
      "朝來數花發，身在尉佗宮。"
    ],
    "added_time": "2026-01-03 00:45:50"
  },
  {
    "source_file": "poet.song.151000.json",
    "title": "送詩陳惠伯",
    "author": "陳造",
    "paragraphs": [
      "危樓深室桂爲堂，題品端宜虎豹章。",
      "歷數諸公皆大手，尚須此老索枯腸。",
      "馳神幾夜層虛上，血指如今妙斲傍。",
      "聊復送君供覆瓿，未須傳到鄭公鄉。"
    ],
    "added_time": "2026-01-03 00:45:57"
  },
  {
    "source_file": "poet.song.151000.json",
    "title": "次韻言懷",
    "author": "陳造",
    "paragraphs": [
      "房陵回首望淮東，物土人情未易同。",
      "比屋蜂懸人带癭，亂山㦸立勢凌空。",
      "汙鯫共饜川人食，簡樸仍存太古風。",
      "破我殘年七百日，盡拋詩卷酒盃中。"
    ],
    "added_time": "2026-01-03 00:45:57"
  },
  {
    "source_file": "poet.song.193000.json",
    "title": "和高吉父六絕  其二",
    "author": "杜範",
    "paragraphs": [
      "麥隴吹風餠餌香，桑畦映日繭絲光。",
      "晚春好誦歸田賦，問汝胡爲兩鬢霜。"
    ],
    "added_time": "2026-01-03 00:46:21"
  },
  {
    "source_file": "poet.song.237000.json",
    "title": "武康邑中劉王廟",
    "author": "董嗣杲",
    "paragraphs": [
      "水圍聚落藹藤纒，靈紀金刀祀典専。",
      "碑語誰非年月誤，神功自托道途傳。",
      "三鄉捐廩祈多福，百里齎香卜有年。",
      "争怪野雲頭上起，村村先欲雨公田。"
    ],
    "added_time": "2026-01-03 00:46:50"
  },
  {
    "source_file": "poet.song.15000.json",
    "title": "觀黄介夫寺丞所收丘潛畫牛",
    "author": "梅堯臣",
    "paragraphs": [
      "丘畫吳牛希戴嵩，吳牛角偃彎如弓。",
      "老牯望㹀犢望母，母下平坡離牧童。",
      "牧童吹笛坡頭坐，古樹蕭騷葉戰風。",
      "黄君買畫都城中，不惜滿貫穿青銅。",
      "賣從誰家不肖子，傳自幾世賢卿翁。",
      "今時貴人所尚同，競借觀玩題紙窮。",
      "紙窮磊落見墨妙，東府西樞三四公。",
      "應識古人丹青蹟，又辨古人於物通。",
      "一毛一尾不取次，豈以後代爲盲聾。",
      "願推此意佐國論，況乃聖德同堯聰。"
    ],
    "added_time": "2026-01-03 00:46:52"
  },
  {
    "source_file": "poet.tang.30000.json",
    "title": "晚夏",
    "author": "劉得仁",
    "paragraphs": [
      "日夕是西風，流光半已空。",
      "山光漸凝碧，樹葉即翻紅。",
      "學淺慙多士，秋成羨老農。",
      "誰憐信公道，不泣路岐中。"
    ],
    "added_time": "2026-01-03 00:46:58"
  },
  {
    "source_file": "poet.song.105000.json",
    "title": "陪曾宏父登冷泉亭望飛來峰",
    "author": "李處權",
    "paragraphs": [
      "何年此峰獨飛來，群山讓秀中崔嵬。",
      "神刓天畫不可狀，仰視孤高摩斗魁。",
      "藴靈産此萬珍木，隆霜幾度森不摧。",
      "異僧一見乃能識，擊洞果有猿聲哀。",
      "靈隠之南天竺北，築亭結屋初誰媒。",
      "直疑朱夏落冰雪，亦恐白晝藏風雷。",
      "檻泉清可數毛髪，白石齒齒如瓊瑰。",
      "參差透影微日下，淅瀝生籟長颸迴。",
      "恍然若欲學蟬脱，洗眼綠净無纖埃。",
      "已將纓塵付流水，更以屐齒留蒼苔。",
      "南豐家世有人物，幅巾藜杖同裴徊。",
      "劇談抵掌共相對，惜無玉酒傾金罍。"
    ],
    "added_time": "2026-01-03 00:47:39"
  },
  {
    "source_file": "poet.song.105000.json",
    "title": "先仲微仲純仲三兄過普明寺賞雪分韵得飲字",
    "author": "李處權",
    "paragraphs": [
      "涉春徂冬禱雨雪，皇天靳此云何甚。",
      "兒童曉報六花飛，失喜鈎窗猶屢審。",
      "荒渠斷溜冰已合，度雁停號口應噤。",
      "望中玉樹散枝柯，二室峰巒張素錦。",
      "我家西鄰有勝概，杖履清攜冒凝凛。",
      "平生不作兒女歡，此地適諧文字飲。",
      "濁醪冰蔬薦重味，燃鼎當爐肆烹飪。",
      "詩豪遽發要分吟，頼此放過新弛禁。",
      "歸來老匠已先成，定笑才慳弗勝任。",
      "惜哉初無田二頃，徒偕雀鼠賀登稔。",
      "堂堂大尹燮理才，嘉瑞應祈當奠枕。",
      "書生醉飽何爲者，鼻息如雷但酣寢。",
      "明朝更約提石缾，來試壑源最高品。"
    ],
    "added_time": "2026-01-03 00:47:39"
  },
  {
    "source_file": "poet.song.105000.json",
    "title": "次韵德基效歐陽體作雪詩禁體物之字兼送表臣才臣友直勉諸郎力學之樂仍率同賦  其二",
    "author": "李處權",
    "paragraphs": [
      "枯腸服氣如壽龜，窮冬卻掃百不知。",
      "開門忽見雪滿地，縱横浩蕩春正飛。",
      "入隙時欣點萬卷，仰簷不見霑吟髭。",
      "松林冥冥起薄霧，澗水活活生微澌。",
      "清可洗心明洗目，卑且不污高不危。",
      "殘粧如見壽陽面，不食可憐姑射肌。",
      "書生長年營口腹，頗似蜘蛛空吐絲。",
      "身將老矣厄離亂，我生之初尚無爲。",
      "百篇落落或能賦，一杯炯炯須重持。",
      "崆峒漫倚防身劍，枉負平生作男兒。",
      "回首農桑三萬里，無復貞觀開元時。",
      "恭惟天子尚勤儉，早集書囊爲殿帷。",
      "一朝隨仗過沙漠，落日風塵龍鳯姿。",
      "此時燕山士如虎，寒多况乃秫酒醨。",
      "肉食豈堪茹毛苦，應念靴鳴集赤墀。",
      "塵沙錯落赭黄暗，貂狐獨向寒風披。",
      "關山寂寞草樹死，指點射獵方奔馳。",
      "心益不忘嘗膽事，望雲遥祝萬壽巵。",
      "向來竊取名器者，扈聖曾無一夫隨。",
      "忠臣義士憤切骨，皇天后土儻鑒之。"
    ],
    "added_time": "2026-01-03 00:47:39"
  },
  {
    "source_file": "poet.tang.0.json",
    "title": "郊廟歌辭 武后大享昊天樂章 四",
    "author": "不詳",
    "paragraphs": [
      "巍巍睿業廣，赫赫聖基隆。",
      "菲德承先顧，禎符萃眇躬。",
      "銘開武巖側，圖薦洛川中。",
      "微誠詎幽感，景命忽昭融。",
      "有懷慙紫極，無以謝玄穹。"
    ],
    "added_time": "2026-01-03 00:47:48"
  },
  {
    "source_file": "poet.song.32000.json",
    "title": "東陂二首  其一",
    "author": "王安石",
    "paragraphs": [
      "東陂風雨卧黄雲，塍水翻溝隔壠分。",
      "舂玉取新知不晚，腰鎌今日已紛紛。"
    ],
    "added_time": "2026-01-03 00:47:54"
  },
  {
    "source_file": "poet.song.151000.json",
    "title": "梁教病起",
    "author": "陳造",
    "paragraphs": [
      "側聽長須得好音，笑譚已復替呻吟。",
      "逃知二豎今無地，仇想三彭亦就禽。",
      "定免带圍憂沈約，可須檄手待陳琳。",
      "尚須十日安岑寂，酒聖詩愁恐未禁。"
    ],
    "added_time": "2026-01-03 00:47:59"
  },
  {
    "source_file": "poet.song.236000.json",
    "title": "繡谷即事",
    "author": "周密",
    "paragraphs": [
      "春苦無多已綠陰，重來泉石快幽尋。",
      "碧桃一院無人到，獨自聞鶑獨自吟。"
    ],
    "added_time": "2026-01-03 00:48:53"
  },
  {
    "source_file": "poet.tang.4000.json",
    "title": "代女道士王靈妃贈道士李榮",
    "author": "駱賓王",
    "paragraphs": [
      "玄都五府風塵絕，碧海三山波浪深。",
      "桃實千年非易待，桑田一變已難尋。",
      "別有仙居對三市，金闕銀宮相向起。",
      "臺前鏡影伴仙娥，樓上簫聲隨鳳史。",
      "鳳樓迢遞絕塵埃，鶯時物色正裴回。",
      "靈芝紫檢參差長，仙桂丹花重疊開。",
      "雙童綽約時遊陟，三鳥聯翩報消息。",
      "盡言真侶出遨遊，傳道風光無限極。",
      "輕花委砌惹裾香，殘月窺窗覘幌色。",
      "箇時無數倂妖妍，箇裏無窮總可憐。",
      "別有衆中稱黜帝，天上人間少流例。",
      "洛濱仙駕啓遙源，淮浦靈津符遠筮。",
      "自言少小慕幽玄，只言容易得神仙。",
      "珮中邀勒經時序，簫裏尋思復幾年。",
      "尋思許事真情變，二人容華識少選。",
      "漫道燒丹止七飛，空傳化石曾三轉。",
      "寄語天上弄機人，寄語河邊值查客。",
      "乍可悤悤共百年，誰使遙遙期七夕。",
      "想知人意自相尋，果得深心共一心。",
      "一心一意無窮已，投漆投膠非足擬。",
      "只將羞澀當風流，持此相憐保終始。",
      "相憐相念倍相親，一生一代一雙人。",
      "不把丹心比玄石，惟將濁水況清塵。",
      "只言柱下留期信，好欲將心學松蕣。",
      "不能京兆畫峨眉，翻向成都騁騶引。",
      "青牛紫氣度靈關，尺素赩鱗去不還。",
      "連苔上砌無窮綠，修竹臨壇幾處斑。",
      "此時空牀難獨守，此日別離那可久。",
      "梅花如雪柳如絲，年去年來不自持。",
      "初言別在寒偏在，何悟春來春更思。",
      "春時物色無端緒，雙枕孤眠誰分許。",
      "分念嬌鶯一種啼，生憎燕子千般語。",
      "朝雲旭日照青樓，遲暉麗色滿皇州。",
      "落花泛泛浮靈沼，垂柳長長拂御溝。",
      "御溝大道多奇賞，俠客妖容遞來往。",
      "寶騎連花鐵作錢，香輪騖水珠爲網。",
      "香輪寶騎競繁華，可憐今夜宿倡家。",
      "鸚鵡杯中浮竹葉，鳳凰琴裏落梅花。",
      "許輩多情偏送款，爲問春花幾時滿。",
      "千回鳥信說衆諸，百過鶯啼說長短。",
      "長短衆諸判不尋，千回百過浪關心。",
      "何曾舉意西鄰玉，未肯留情南陌金。",
      "南陌西鄰咸自保，還轡歸期須及早。",
      "爲想三春狹斜路，莫辭九折邛關道。",
      "假令白里似長安，須使青牛學劍端。",
      "蘋風入馭來應易，竹杖成龍去不難。",
      "龍飆去去無消息，鸞鏡朝朝減容色。",
      "君心不記下山人，妾欲空期上林翼。",
      "上林三月鴻欲稀，華表千年鶴未歸。",
      "不分淹留桑路待，秪應直取桂輪飛。"
    ],
    "added_time": "2026-01-03 00:49:06"
  },
  {
    "source_file": "poet.song.15000.json",
    "title": "吳沖卿鼓契",
    "author": "梅堯臣",
    "paragraphs": [
      "暮契出，朝契歸，出入未嘗逢日暉。",
      "雄雌曾不離鍾室，百年刓弊知者稀。",
      "時移世異不改易，俗眼厭舊君前非。",
      "君王萬年千年壽，獨憐古器與衆違。",
      "昨日霜華厚如雪，百官凍靴朝紫微。",
      "吳王偷就溫漏火，始一識之增歎唏。",
      "不知逢逢六街鼓，自此發號通帝闈。",
      "人間鍾鼓有多少，多少亂鳴誰肯譏。"
    ],
    "added_time": "2026-01-03 00:49:35"
  },
  {
    "source_file": "poet.song.158000.json",
    "title": "送王木叔推官分韻得錦字",
    "author": "樓鑰",
    "paragraphs": [
      "王郎天下士，中和自生稟。",
      "澹然初無營，見者輒歛衽。",
      "幕中資婉畫，處事極精審。",
      "與人如恐傷，律己淵冰懔。",
      "深恐馬駭輿，要使鴞食葚。",
      "一寸憂國心，幾年不甘寢。",
      "此意大未酬，退靜若已甚。",
      "使之行所學，庶幾人奠枕。",
      "向來孰間之，未免斯立噤。",
      "川泳而雲飛，頼有東陽沈。",
      "露章極推轂，分韻句裁錦。",
      "風流有如許，不復嘆踔踸。",
      "如君豈蓬蒿，人物妙流品。",
      "不應奉香火，爲養謀祿廩。",
      "與君幸瓜葛，心交今十稔。",
      "豈惟我惜別，行道情苒荏。",
      "紅蓮色何似，翠柏風逾凜。",
      "願君疎藥裹，一意護茵飪。",
      "棄鼎寶康瓠，浮名如拾瀋。",
      "行矣無多言，臨岐且劇飲。"
    ],
    "added_time": "2026-01-03 00:49:41"
  },
  {
    "source_file": "poet.song.115000.json",
    "title": "次韻沈高卿雜言",
    "author": "史浩",
    "paragraphs": [
      "讀書正其遠大者，莫爲蟛蜞專爾雅。",
      "儻從紙上覓筌蹄，當識升高必自下。",
      "富貴不來將奈何，豈作求食思毀瓦。",
      "富貴適來無容心，處以恬然寧滿假。",
      "仕官要須得若人，是爲學足美其身。",
      "萬方思治徯康濟，當吏立政頻咨詢。",
      "從容風俗到淳古，坐可堯舜吾君民。",
      "昂頭引頸不愧慚，奚必翰墨誇清新。",
      "吁嗟二者理非各，俗儒妄分誠臆度。",
      "學成用我鶚在天，不用聊復龜藏殻。",
      "名利寵辱尚如許，死生之變良足託。",
      "沈子才雄敵萬夫，聲華合與前賢符。",
      "君看昔人可炙手，行若市井真屠沽。",
      "敝袍陋巷世不如，往往胸次多良圖。",
      "廼知富貴本餘事，窮達有命吾生俱。",
      "君詩卓絕了無和，我復感激重揚揄。",
      "難逢臭味同，勉子謹厥初，毋待桑榆補東隅。"
    ],
    "added_time": "2026-01-03 00:49:43"
  },
  {
    "source_file": "poet.song.237000.json",
    "title": "逢曹子敬知錄三首  其二",
    "author": "董嗣杲",
    "paragraphs": [
      "州縣間闗老調官，青衫敝盡只儒酸。",
      "玉堂學士思求代，珍重春風在筆端。"
    ],
    "added_time": "2026-01-03 00:50:43"
  },
  {
    "source_file": "poet.song.63000.json",
    "title": "漫浪閣辭",
    "author": "晁補之",
    "paragraphs": [
      "沛高皇之受嬴兮，劉別子曰楚元。",
      "羌好詩而說義兮，敬設醴於穆生。",
      "戊始怠而穆去兮，申白笑而鉗市。",
      "富傳孫而失國兮，派辟彊之支子。",
      "爰清浄而少欲兮，以身悟乎霍光。",
      "蹇孫向之洽聞兮，至耆老而彌良。",
      "曰衆賢和於朝兮，萬物和於野。",
      "粵百世而能調兮，民胥來而鳳下。",
      "惟劉有後於楚兮，千歲發夫道原。",
      "流其芳以益遠兮，偉壯輿之不愆。",
      "原惟博而好直兮，向異世而復起。",
      "輿惟進而未已兮，載向學亦不墜。",
      "彼元結之信修兮，羌何爲此漫浪也。",
      "將履中而晦外兮，其德固天之放也。",
      "惟漫浪之爲言兮，匪正則之嘉名。",
      "豈其懲屈之死忠兮，欲猗移以保生。",
      "結當易之一爻兮，幽人履而正吉。",
      "輿方壯而惡畫兮，棄爾輔欲誰頼。",
      "吾語子漫浪之可兮，遺物往其庶幾。",
      "苟畏人而羣於人兮，拭唾面其猶殆。",
      "朝騁望乎紫霄兮，夕歸次乎左蠡。",
      "五老兮在上，星子兮在下。",
      "垂瀑介於高丘兮，洞深林而北靡。",
      "飛梁亙於三峽兮，倏異景而殊世。",
      "青松屋兮桂宇，辛夷房兮梅戶。",
      "蘭糗兮菊粻，蓀體薦兮肴若芳。",
      "雲駟兮霓輈，歲將晏兮誰與游。",
      "煙爲衣兮水爲珮，君誰須兮林之際。",
      "吾以漫爲旌兮，建彼太虛之上也。",
      "吾以浪爲乘兮，周彼八荒之外也。",
      "羾萬里而不逢人兮，御謁我以宜止。",
      "晻轟轟而曠洶洶兮，羌何以辯乎明晦。",
      "彌高出於千仞兮，羣鳳過而北南。",
      "彌幽徑於雷室兮，列缺驚而後先。",
      "求佺僑而不得兮，咸勃窣其在下。",
      "乃山澤之臞兮，夫何足以跂而望我。",
      "茫吾不知其所如兮，黔嬴告我以何舍。",
      "出無陰兮入無陽，旋丹崖兮匝大荒。",
      "忽臨睨夫故居兮，羣梯危之蜂戶。",
      "傴白叟之扶童兮，迎謂我以良苦。",
      "返吾稼兮復吾樵，山{山悤}{山悤}兮江滔滔。",
      "輿先人之善俗兮，雖百世猶未改。",
      "彼魯衰而齗齗兮，吾老穉以知恥。",
      "匪禮失而求野兮，民固化於不恌。",
      "輿克家而好常兮，庸謹行以毋慠。",
      "懷向原之遺直兮，念爾祖而履薄。",
      "陳洪範之九疇兮，敘三統與七略。",
      "以爲博而弗考兮，蹇無用而束閣。",
      "紛輿世之多賢兮，匪曲全而好修。",
      "惟仁宅與義路兮，羌可居而必由。",
      "結信賢而自晦兮，忘其同物以迷世。",
      "鳬與波而上下兮，夫固非駒之所喜。",
      "亂曰：接輿詭而悟聖兮，匪沮溺亦楚狂。",
      "聖與言而莫顧兮，人以爲知乎大方。",
      "既不足用吾中兮，吾將從回憲之所臧。"
    ],
    "added_time": "2026-01-03 00:50:48"
  },
  {
    "source_file": "poet.song.63000.json",
    "title": "遐觀樓辭",
    "author": "晁補之",
    "paragraphs": [
      "窘牆堵之伏潛兮，登斯樓以遐觀。",
      "匪吾居之爲隘兮，乾坤曶其盂盤。",
      "仰攀甍而拊楯兮，宇曠曠而益寬。",
      "彼何大而能舒兮，吾何眇而莫閑。",
      "霜肅壟而木枯兮，潦收竇而澤乾。",
      "蓬鳴野而相追兮，知海冰而天寒。",
      "左睇兮城闉，右盼兮林坰。",
      "商賈紛其晝合兮，陶冶蓊其煙興。",
      "之罘杳以在東，雙柏近而青青。",
      "物暇遽之不同兮，余亦不知其何情。",
      "聊浮遊以相羊兮，初怫鬰而中清。",
      "彼坱圠之無垠兮，人駒隙之暫更。",
      "道本夷而世險兮，夸奪饜而卒平。",
      "周垣兀其跨衍兮，逝千古於樵耕。",
      "春與秋之不淹兮，歲忽忽其崢嶸。",
      "招搖指於北陸兮，澹黄宮之陽生。",
      "固天道之反覆兮，氣默會而孤萌。",
      "朝卷箔而極望兮，稍霧廓而日晶。",
      "及暘景之方中兮，晞余髮乎南榮。",
      "浮雲起而景翳兮，四暝合而覩星。",
      "風摵摵而感軒兮，雀啾啾而赴楹。",
      "收百爲以清慮兮，施余裯而榻橫。",
      "漠洶洶而非聲兮，邈冉冉而非征。",
      "形欺魄而若存兮，神無虧而靡成。",
      "目瞳矓而罔覿兮，坐待日之方升。",
      "夜寥寥而未央兮，羌不寐而無營。"
    ],
    "added_time": "2026-01-03 00:50:48"
  },
  {
    "source_file": "poet.song.63000.json",
    "title": "樂哉侯之邦兮樂哉侯之堂兮  其一",
    "author": "晁補之",
    "paragraphs": [
      "樂哉侯之邦兮，封楚宮與復關。",
      "美哉洋洋水兮，崑崙始乎并川。",
      "桐離夫其實兮，綠竹兌於丘園。",
      "三年庶夫有成兮，蹇吾師其永歎。",
      "營室壁而建墉兮，參國一其可觀。",
      "塗椒丘吾駕車兮，攬予騑之嘽嘽。",
      "襲予旆之悠悠兮，侯降觀其于田。",
      "春陽滿其親天兮，乃物作而芄蘭。",
      "來吾省夫在疇兮，介黍稷之有年。",
      "侯寧般于遊兮，無非事而不煩。",
      "羌信修而好我兮，曷懷歸而翩翩。",
      "信侯邦之可樂兮，蹇携手其同行。"
    ],
    "added_time": "2026-01-03 00:50:48"
  },
  {
    "source_file": "poet.song.63000.json",
    "title": "樂哉侯之邦兮樂哉侯之堂兮  其二",
    "author": "晁補之",
    "paragraphs": [
      "樂哉侯之堂兮，高門桀兮蘭錡。",
      "切雲冠之峨峨兮，四牡矯兮戾止。",
      "夜悠悠其未晨兮，紛侯庭之徙履。",
      "雲容容而承楣兮，日澹澹兮階戺。",
      "雨雪晛其將流兮，黄宮動乎子美。",
      "爰俶生之煌煌兮，又尚茲夫介祉。",
      "嚴若植其姣服兮，侯何須兮堂際。",
      "進蕙幬予稱觥兮，芬予席之蘭茝。",
      "朱顔忽其滿堂兮，五音昌兮來會。",
      "藐姑射之綽約兮，愿慤保而爲使。",
      "洵侯堂之可樂兮，與日月其無圮。"
    ],
    "added_time": "2026-01-03 00:50:48"
  },
  {
    "source_file": "poet.song.63000.json",
    "title": "維夫君兮桂舟一首送梁正受歸汶陽",
    "author": "晁補之",
    "paragraphs": [
      "維夫君兮桂舟，酌余酒兮攬君留。",
      "君何爲兮此野，菊菲菲兮蜨下。",
      "韡韡兮煌煌，爛金敷兮襲余堂。",
      "茱萸兮芙蓉，衆芳越兮亂五風。",
      "饑咀兮靈芝，君歌樂兮余和之。",
      "日下兮野陰，澹忘歸兮中林。",
      "橘棟兮梅宇，紛瓊茅兮被南榮。",
      "白羽兮黑翮，邀仙人兮語此文。",
      "余高馳兮世之外，君猋舉兮先余至。",
      "襟带兮東方旦，爭門兮汶之陽。",
      "大野兮始波，翔鶬鸛兮嘷鴐鵝。",
      "羣宿兮迷阯，旅食兮殫穗。",
      "霜肅肅兮葉方下，君欲濟兮淹回。",
      "水通道兮躞蹀，冠如箕兮带長鋏。",
      "里千室兮士一喙，余不善兮紛余誶。",
      "世謂折揚好兮，余白雪而莫知棄。",
      "火布而以爲垢兮，胡不浣炎而振之。",
      "彼鏌邪而能言兮，工謂余以不祥。",
      "聊逍遥而挫銳兮，蒙黯黮而益光。"
    ],
    "added_time": "2026-01-03 00:50:48"
  },
  {
    "source_file": "poet.song.211000.json",
    "title": "湖上八首  其二",
    "author": "方岳",
    "paragraphs": [
      "今歲春風特地寒，百花無頼已摧殘。",
      "馬塍曉雨如塵細，處處筠籃賣牡丹。"
    ],
    "added_time": "2026-01-03 00:50:52"
  },
  {
    "source_file": "poet.song.105000.json",
    "title": "夢江彦文",
    "author": "李處權",
    "paragraphs": [
      "春寒蘋末風尤勁，過雨山林都眼淨。",
      "西江天來瀉明鏡，劈箭孤帆飛小艇。",
      "中有丈人若冰壺，冰爲眸子玊作膚。",
      "黄河逆流滄海枯，彷彿羡門丹丘徒。",
      "仙風道骨何敷腴，煙霞之姿遠見揖。",
      "弭棹芳洲招我急，野人竭蹷摳衣入。",
      "酌之瑶丹飫瓊汁，薦以金桃露猶濕。",
      "禦寇衣袂方泠然，岸巾笑拍洪崖肩。",
      "交梨火棗開心田，木鑽石盤今已穿。",
      "青鞋布襪白行纒，游戯人間五百年。"
    ],
    "added_time": "2026-01-03 00:50:54"
  },
  {
    "source_file": "poet.song.151000.json",
    "title": "賀程帥因任四首且言久缺詩筒之意  其四",
    "author": "陳造",
    "paragraphs": [
      "先生一筆將詩壇，庋匱珠璣底坐慳。",
      "平日鷗盟當未憗，于今鴈足每空還。",
      "傳抄可但聞平水，老瘦從知笑飯山。",
      "緩带輕裘祇常日，千篇破竹定乘閑。"
    ],
    "added_time": "2026-01-03 00:50:58"
  },
  {
    "source_file": "poet.song.151000.json",
    "title": "再次韻答程帥高機宜四首  其四",
    "author": "陳造",
    "paragraphs": [
      "倒海翻湖袖手觀，揆子才思坐天慳。",
      "愁攻心折仍無頼，債壓頭低不辦還。",
      "坐想賡酬聯白璧，祇令翹企仰高山。",
      "拙疎却喜便衰病，贏得蕭齋盡日閑。"
    ],
    "added_time": "2026-01-03 00:50:58"
  },
  {
    "source_file": "poet.song.193000.json",
    "title": "林倅到迓之途中小詩",
    "author": "杜範",
    "paragraphs": [
      "簡書奔走日衝衝，偶此郊行興易濃。",
      "雨意醖成春野意，雲容點就曉山容。",
      "繭絲貯色桑條上，餠餌吹香麥隴中。",
      "忽憶故園歸去好，雲山知隔幾千重。"
    ],
    "added_time": "2026-01-03 00:51:21"
  },
  {
    "source_file": "poet.song.8000.json",
    "title": "泊巴東",
    "author": "王周",
    "paragraphs": [
      "偶泊巴東古縣前，宦情鄉思兩綿綿。",
      "不堪蠟炬燒殘淚，雨打船窓半夜天。"
    ],
    "added_time": "2026-01-03 00:51:30"
  },
  {
    "source_file": "poet.song.183000.json",
    "title": "寄蘇希亮",
    "author": "張弋",
    "paragraphs": [
      "因何也識閑名字，遂托交遊索近詩。",
      "想像獨吟應更苦，分明此意似相知。",
      "空林日短歸鴉早，遠水寒多鴈到遲。",
      "安得你來同度歲，傳聞畫筆最清奇。"
    ],
    "added_time": "2026-01-03 00:51:35"
  },
  {
    "source_file": "poet.song.218000.json",
    "title": "山行道間",
    "author": "衛宗武",
    "paragraphs": [
      "行春行不足，今日又明朝。",
      "平嶺上危嶺，長橋過短橋。",
      "殘紅明石澗，膩綠暗風條。",
      "最是宜人聽，遷鶑出谷嬌。"
    ],
    "added_time": "2026-01-03 00:52:32"
  },
  {
    "source_file": "poet.song.177000.json",
    "title": "趙十將入山避生日",
    "author": "韓淲",
    "paragraphs": [
      "已御祥琴又一年，忍因初度醉賓筵。",
      "爲君煮餠邀朋舊，容我尋詩話古先。",
      "信義自應如皎日，功名誰不上凌煙。",
      "宗盟祖業非他比，長夏相期玉水邊。"
    ],
    "added_time": "2026-01-03 00:52:37"
  },
  {
    "source_file": "poet.song.151000.json",
    "title": "正仲和帥屬被盜二首  其二",
    "author": "陳造",
    "paragraphs": [
      "向來忠信倚垣牆，誨盜如今坐慢藏。",
      "望意漫言疑聖智，奇文不合吐光芒。",
      "玉川空屋遭窺瞰，子敬青氈果在亡。",
      "頼有平生千牘在，未妨攟載作歸裝。"
    ],
    "added_time": "2026-01-03 00:53:13"
  },
  {
    "source_file": "poet.song.151000.json",
    "title": "再用前韻贈高司理共八首  其二",
    "author": "陳造",
    "paragraphs": [
      "帥幕羣才頼激揚，衰遲猶喜後升堂。",
      "雷封局縮聊償債，衮字褒嘉但寸長。",
      "再試真成不龜藥，九言終佩辟邪香。",
      "龍門夢斷誰知己，幾誦桑阿賦末章。"
    ],
    "added_time": "2026-01-03 00:53:13"
  },
  {
    "source_file": "poet.song.193000.json",
    "title": "玉壺即事",
    "author": "杜範",
    "paragraphs": [
      "雨過條風著柳芽，淡黄淺綠嫩如花。",
      "陂湖漾漾初侵路，蜂燕紛紛各理家。",
      "带郭園林仙苑近，送春船舫繡簾遮。",
      "芸窗倦倚何山翠，暖靄輕籠日脚斜。"
    ],
    "added_time": "2026-01-03 00:53:49"
  },
  {
    "source_file": "poet.song.105000.json",
    "title": "次韵劉彦冲醉歌",
    "author": "李處權",
    "paragraphs": [
      "家山回首三千里，世亂身危今老矣。",
      "由來客子鬬身強，敢弗加餐慎行李。",
      "閩中此地稱多賢，招我作鄰密且邇。",
      "二子人物夙所慕，傾盖忘形到汝爾。",
      "劉郎能事出世家，勝韵那知集於此。",
      "人生多計纔狙公，朝暮不離三四中。",
      "我今一食日還併，士也乃有如此窮。",
      "愛酒猶能致山簡，清談兼喜對王戎。",
      "異時掉臂五侯門，解紛堪作滑稽雄。",
      "如今流落百無用，夜起捋鬚問蒼穹。",
      "白髪蕭蕭不勝理，客舍燈花虛作喜。",
      "憐君咳唾是珠璣，照眼陸離光棐几。",
      "惜不當年奪繡袍，枉著詞鋒誇孟勞。",
      "遣我黎明擁吟鼻，寒蟬抱葉空哀號。"
    ],
    "added_time": "2026-01-03 00:53:49"
  },
  {
    "source_file": "poet.song.105000.json",
    "title": "喜賊退",
    "author": "李處權",
    "paragraphs": [
      "父母之邦豈復讎，人情至此乃可憂。",
      "刺史縣令方坐視，久矣肉食無遠謀。",
      "崇墉可當天設險，煙火驚奔無一點。",
      "可憐縮手俱就斃，不見一夫來襲掩。",
      "清晨諸家好音至，說賊回戈馬回轡。",
      "玉帛子女既充牣，捆載而歸乃真退。",
      "妻孥向來便伸眉，將軍凱旋亦班師。",
      "身長八尺劍三尺，緩带輕裘有設施。"
    ],
    "added_time": "2026-01-03 00:53:49"
  },
  {
    "source_file": "poet.tang.29000.json",
    "title": "途經秦始皇墓",
    "author": "許渾",
    "paragraphs": [
      "龍盤虎踞樹層層，勢入浮雲亦是崩。",
      "一種青山秋草裏，路人唯拜漢文陵。"
    ],
    "added_time": "2026-01-03 00:54:27"
  },
  {
    "source_file": "poet.song.150000.json",
    "title": "鴈汊東守風四首  其四",
    "author": "陳造",
    "paragraphs": [
      "東趣長風沙，移柂取空隙。",
      "波頭蟄飛雪，幸矣不數刻。",
      "連延百家聚，俯瞰白沙磧。",
      "賣餠售蝦菜，傍舷忽絡繹。",
      "矧聞淮南音，眼中便鄉國。",
      "田翁顔甚溫，村酒釅堪喫。",
      "突兀戎官廨，戶柱相映赤。",
      "頗喜霜夜眠，更鼓聽歷歷。"
    ],
    "added_time": "2026-01-03 00:54:47"
  },
  {
    "source_file": "poet.song.201000.json",
    "title": "挽陳判官",
    "author": "劉克莊",
    "paragraphs": [
      "偶然傾蓋欣初識，驀地分襟惜久暌。",
      "太末謾稱三語掾，上林未借一枝棲。",
      "空煩樗叟招魂些，頼有薇郎積善題。",
      "他日廣文燎黄誥，原頭鶴表與雲齊。"
    ],
    "added_time": "2026-01-03 00:54:48"
  },
  {
    "source_file": "poet.song.227000.json",
    "title": "評花",
    "author": "舒岳祥",
    "paragraphs": [
      "我欣牟莟重，君喜菜花黄。",
      "露浥虀菹味，風摇餠餌香。",
      "均爲資食品，乍可少羹湯。",
      "若論充冬蓄，何如續夏糧。",
      "書生有定祿，百罋亦須嘗。"
    ],
    "added_time": "2026-01-03 00:54:48"
  },
  {
    "source_file": "poet.song.40000.json",
    "title": "愚溪",
    "author": "沈遼",
    "paragraphs": [
      "榜舟下瀟江，泛泛入愚溪。",
      "昔人不復見，秋草空萋萋。",
      "委蛇望僧園，雲屋倦攀躋。",
      "林髙日氣薄，磔磔鳴山雞。",
      "倒景相吐呑，清明合致犂。",
      "昔人悵投裔，感事多悲悽。",
      "北邙一抔土，榮辱方今齊。",
      "人生無百年，外物安可迷。",
      "谿水瀉石間，喧喧如鼓鼙。",
      "了無人世想，粗可休天倪。",
      "吾亦被黯黮，東山飽蒿藜。",
      "二年已數至，屐齒連山溪。",
      "行亦歸三吳，孤猿安故棲。",
      "它年若有夢，邂逅識江西。"
    ],
    "added_time": "2026-01-03 00:55:08"
  },
  {
    "source_file": "poet.song.148000.json",
    "title": "寄雲谷瑞泉菴主",
    "author": "朱熹",
    "paragraphs": [
      "憶昔誅茅日，山房我自名。",
      "風埃猶俗累，煙雨負巖耕。",
      "多謝空門侶，能同物外情。",
      "肯來分半壑，聊爾度平生。",
      "少待清秋日，閑尋遠嶽盟。",
      "不知誰是客，一笑絕塵纓。"
    ],
    "added_time": "2026-01-03 00:55:10"
  },
  {
    "source_file": "poet.song.115000.json",
    "title": "遊西湖分韻得要字",
    "author": "史浩",
    "paragraphs": [
      "儒生紙上爭攻剽，傳癖書癡等貽誚。",
      "不然利海競錐刀，或向名場羨華要。",
      "紛紛臧穀兩亡羊，說以西湖却頭掉。",
      "西湖自倚傾城姿，肯與西施角年少。",
      "品題定價有前賢，陳迹班班猶可弔。",
      "試因休沐許尋盟，浄洗緇塵一登眺。",
      "身疑孤星破浮雲，心逐驚猱走空嶠。",
      "野竹萬箇秋聲虛，敗荷十里香風妙。",
      "凌霄金剎梵仙居，怪石嶙峋餘萬竅。",
      "高敷桂子浥新黄，好傍長枝發清嘯。",
      "老禪林外熟蹲鴟，雙耳不聞天使召。",
      "行行欲問處士橋，路轉忽逢水仙廟。",
      "未羞菊蕊薦芳馨，一盞寒泉敢先釂。",
      "翩翩沙鳥沒蒼烟，紅蓼丹楓舞斜照。",
      "急呼艇子汎漪漣，正欲渡間狎漁釣。",
      "同行磊落三數公，嘉此襟期非素料。",
      "襞牋吟寫樂遊詩，愈使西湖有光耀。",
      "伊余同賦却忘言，了知造物工相撩。",
      "千古遊人安在哉，城郭山林歸一窖。",
      "會須象罔得玄珠，可免小兒輕侮笑。"
    ],
    "added_time": "2026-01-03 00:55:14"
  },
  {
    "source_file": "poet.song.151000.json",
    "title": "再用前韻贈高司理共八首  其七",
    "author": "陳造",
    "paragraphs": [
      "腰錢幾夜夢維揚，上雨傍風祇此堂。",
      "人笑鉛刀那用割，自知襪線豈能長。",
      "課詩壇畔獨飛動，問字人來且碧香。",
      "徑欲披衣還舊隠，二天寧久溷蘇章。"
    ],
    "added_time": "2026-01-03 00:55:28"
  },
  {
    "source_file": "poet.song.237000.json",
    "title": "石函橋",
    "author": "董嗣杲",
    "paragraphs": [
      "函開函閉管年豐，白傅能方夏禹功。",
      "湖石記埋泥蘚裏，斗門字蝕水花中。",
      "犁平阡陌猶春雨，船載笙歌自晚風。",
      "遍倚暮闌懐古往，月明無奈瀑聲空。"
    ],
    "added_time": "2026-01-03 00:55:29"
  },
  {
    "source_file": "poet.song.15000.json",
    "title": "月蝕",
    "author": "梅堯臣",
    "paragraphs": [
      "有婢上堂來，白我事可驚。",
      "天如青玻瓈，月若黑水精。",
      "時當十分圓，只見一寸明。",
      "主婦煎餠去，小兒敲鏡聲。",
      "此雖淺近意，乃重補救情。",
      "夜深桂兔出，衆星隨西傾。"
    ],
    "added_time": "2026-01-03 00:55:31"
  },
  {
    "source_file": "poet.song.177000.json",
    "title": "欲過履道庵不果因以詩送餠餌",
    "author": "韓淲",
    "paragraphs": [
      "乘晴欲過雨巖去，草木空疎霜後寒。",
      "老苦瘡瘍行又止，閒將餠餌問平安。",
      "夜爐挾冊應三復，曉徑舂禾可一餐。",
      "蕙帳藜牀同夢寐，試回頭作去年看。"
    ],
    "added_time": "2026-01-03 00:55:38"
  },
  {
    "source_file": "poet.song.4000.json",
    "title": "潮陽作  其二",
    "author": "陳堯佐",
    "paragraphs": [
      "靜院鶑啼竹，幽闌蝶在花。",
      "登臨轉惆悵，斜日兩三家。"
    ],
    "added_time": "2026-01-03 00:56:14"
  },
  {
    "source_file": "poet.song.141000.json",
    "title": "謝余處恭送七夕酒果蜜食化生兒二首  其一",
    "author": "楊萬里",
    "paragraphs": [
      "踉蹡兒孫忽滿庭，折荷騎竹臂春鶑。",
      "巧樓後夜邀牛女，留鑰今朝送化生。",
      "節物催人教老去，壺觴拜賜喜先傾。",
      "醉眠管得銀河鵲，天上歸來打六更。"
    ],
    "added_time": "2026-01-03 00:56:46"
  },
  {
    "source_file": "poet.song.141000.json",
    "title": "初秋行圃四首  其二",
    "author": "楊萬里",
    "paragraphs": [
      "小小園亭亦自佳，晚雲過雨却成霞。",
      "爛開梔子渾如雪，已熟來禽尚带花。"
    ],
    "added_time": "2026-01-03 00:56:46"
  },
  {
    "source_file": "poet.song.158000.json",
    "title": "走筆送僧義沖",
    "author": "樓鑰",
    "paragraphs": [
      "一氣行太虛，流形紛不齊。",
      "要之本無物，洞然無足疑。",
      "梵志有至言，還我未生時。",
      "燒了似不曾，亦有毛僧詞。",
      "沖師名家子，少年習裘箕。",
      "談吐霏木屑，落筆皆珠璣。",
      "自稱十年來，不復念作詩。",
      "空門坐枯禪，綺語知昨非。",
      "聞之意已消，談笑到日西。",
      "習氣終未盡，舊編還自携。",
      "秀句堪供佛，古作力可追。",
      "愛玩不去手，未免成一癡。",
      "又欲上西湖，駐錫來語離。",
      "我生墮宿業，筆硯置藩籬。",
      "拔擢困胃腎，未老神已疲。",
      "幾欲焚故藁，要使心清夷。",
      "君詩既不作，何不等棄之。",
      "萬事都放下，一意探玄機。",
      "語罷復自笑，無使高人知。",
      "作詩固無用，參禪亦胡爲。",
      "勸人反自蹈，此紙何必揮。",
      "不如兩俱忘，他時赤體歸。"
    ],
    "added_time": "2026-01-03 00:57:09"
  },
  {
    "source_file": "poet.song.150000.json",
    "title": "題解禹玉文卷後",
    "author": "陳造",
    "paragraphs": [
      "平生解公子，器質美無度。",
      "長加進學鞭，猶後趣時步。",
      "充腸笠澤書，脫手彈丸句。",
      "儕輩無爭衡，儒先有延譽。",
      "豈應如老夫，嘖嘖聲不遇。",
      "表表蠹齋翁，容易九原去。",
      "石交不在眼，頼子慰遲暮。",
      "新文爛錦繡，夫我何足赴。",
      "凜凜傳遠計，堂堂濟世具。",
      "葆愛今其時，自視要嬰孺。",
      "白璧不受塵，素絲易成汙。",
      "毋爲樗木散，寧作鐵硯鑄。",
      "良晨有逢年，逸足看取路。",
      "吾言信惡石，敢謂愛莫助。"
    ],
    "added_time": "2026-01-03 00:57:22"
  },
  {
    "source_file": "poet.song.150000.json",
    "title": "贈廣教主人  其二",
    "author": "陳造",
    "paragraphs": [
      "風雨破十九，可得閑餘步。",
      "畫舫連千百，排拶隄側樹。",
      "湖山墮空濛，於客信非助。",
      "前朝冒雨還，正爲初日誤。",
      "今者乘興往，不暇家治具。",
      "賞心有新愜，行計無舊沮。",
      "香塵紛羅綺，隠服耐此汙。",
      "鶑花殊未厭，烏兔渠小住。",
      "愛日擬秉燭，把酒先得句。",
      "上馬一回首，前灘下白鷺。"
    ],
    "added_time": "2026-01-03 00:57:22"
  },
  {
    "source_file": "poet.song.97000.json",
    "title": "因與伯氏同一僧話武夷事作詩追寄之",
    "author": "王洋",
    "paragraphs": [
      "直峰峭壁天半青，髙簷張燈疑挂星。",
      "山川勢力有如此，擇地信可棲仙靈。",
      "我前解官古樵戍，志願本欲探珠庭。",
      "時當恢台積氛霧，一日三雨時三停。",
      "載舟撐石逆噴浪，自謂力可登青冥。",
      "篙工榜岸遭急灑，回宿荒宇依祠廳。",
      "二三道士謬告語，云此潤澤來雲軿。",
      "比聞輿人誦舊說，仙官下矚如明熒。",
      "遊占晴爽惡昏滯，官去此法當伶俜。",
      "果還近甸阻天路，一官泛跡隨飄萍。",
      "退之昔日徙南服，祝融騰擲開仙扃。",
      "近時蘇翁失定武，太行毛髪無餘形。",
      "一晴一雨告休咎，晴者人樂陰天刑。",
      "我意神官與人異，宜以行事分羶𦎬。",
      "人如阨棄神亦厭，世間利達真芳馨。",
      "窮通兼忘扶正直，人知戒勸思常經。",
      "有如神意本不爾，人意忘卜欺愚聽。",
      "黄鐘大呂絕世韻，扣擊距躍嗟短莛。",
      "心知得路適遠意，願結茅廬當寒汀。",
      "真遊適遠未可必，搖寄此語通丁寧。"
    ],
    "added_time": "2026-01-03 00:57:42"
  },
  {
    "source_file": "poet.song.87000.json",
    "title": "六月四日大水",
    "author": "周紫芝",
    "paragraphs": [
      "夜雨聲喧萬壑雷，奔流明日自天來。",
      "深疑瓠子河初决，復訝浮山堰始摧。",
      "水涸成梁真漫爾，山行乘橇信悠哉。",
      "望中何物關詩眼，銀海光中碧玉堆。"
    ],
    "added_time": "2026-01-03 00:57:49"
  },
  {
    "source_file": "poet.song.14000.json",
    "title": "送劉郎中知廣德軍",
    "author": "梅堯臣",
    "paragraphs": [
      "昔在少年時，辛勤事諸父。",
      "諸父爲桃州，物宜皆可數。",
      "事君勤職貢，采茗先穀雨。",
      "劭農井田桑，科薅重鋤斧。",
      "城西大靈祠，措意初似禹。",
      "將通吳境河，身自同豕伍。",
      "期婦來餉時，壇上必鳴鼓。",
      "一爲烏所誤，愧恨去不覩。",
      "至今存遺堤，五丈立堅土。",
      "正如開轘轅，黄熊慙啟姥。",
      "功利欲及民，血食宜簋簠。",
      "祠後有高山，山頭多棟宇。",
      "此實諸父爲，禾麻可就俯。",
      "歲登有樂事，或亦作歌舞。",
      "賦詩當清明，解禊思洛浦。",
      "其言在黑石，往往被樂府。",
      "于今三十年，追想漸成古。",
      "公將乘朱輪，去問民疾苦。",
      "治術自有具，薄言無所補。",
      "缺將陳迹書，又且劇莽鹵。"
    ],
    "added_time": "2026-01-03 00:58:10"
  },
  {
    "source_file": "poet.song.236000.json",
    "title": "春郊即事",
    "author": "周密",
    "paragraphs": [
      "野步足幽事，行行柳港邊。",
      "鼓聲何處碓，帆影隔溪船。",
      "節序多風雨，鶑花動歲年。",
      "徘徊歸向夕，山崦起炊烟。"
    ],
    "added_time": "2026-01-03 00:58:26"
  },
  {
    "source_file": "poet.tang.0.json",
    "title": "郊廟歌辭 武后明堂樂章 外辦將出",
    "author": "武則天",
    "paragraphs": [
      "總章陳昔典，衢室禮惟神。",
      "宏規則天地，神用叶陶鈞。",
      "負扆三春旦，充庭萬宇賓。",
      "顧己誠虛薄，空慙億兆人。"
    ],
    "added_time": "2026-01-03 00:58:32"
  },
  {
    "source_file": "poet.song.8000.json",
    "title": "和程刑部三首 清漣閣",
    "author": "王周",
    "paragraphs": [
      "照影翻窓綺，層紋滉額波。",
      "絲青迷岸柳，茸綠蘸汀莎。",
      "片雪翹饑鷺，孤香卷嫩荷。",
      "憑欄堪入畫，時聽竹枝歌。"
    ],
    "added_time": "2026-01-03 00:58:42"
  },
  {
    "source_file": "poet.song.22000.json",
    "title": "句",
    "author": "張伯玉",
    "paragraphs": [
      "紅梅花下一樽酒，拋擲清香是負伊。"
    ],
    "added_time": "2026-01-03 00:59:06"
  },
  {
    "source_file": "poet.song.22000.json",
    "title": "親祀南郊詩",
    "author": "蔡襄",
    "paragraphs": [
      "天畀元統，赤運開祉。",
      "聖祖神宗，海域平砥。",
      "思皇真考，嶽封汾祀。",
      "餌係戎胡，包束戈矢。",
      "丕顯靈德，光被萬里。",
      "民壽而康，恩及蕭葦。",
      "恭惟皇帝，繼文之始。",
      "兢兢日慎，夙夜勤只。",
      "哀憐困窮，有如在己。",
      "惟刑是卹，弗繇怒喜。",
      "躬服儉約，黜棄浮侈。",
      "罔有逸欲，日惟三紀。",
      "大中則經，興亡則史。",
      "陰陽時序，日緯躔軌。",
      "樂律本原，禮法根柢。",
      "兵韜術數，萬微精旨。",
      "該通變貫，咸燭厥理。",
      "歲舍壬午，盜發南鄙。",
      "帝日汝青，治辨行李。",
      "毋大誅割，定患則已。",
      "獵獵靈旗，啟道徑指。",
      "兇渠踣仆，俘徒授耳。",
      "嶺服既平，勳賞周被。",
      "封歿錄孥，門戶曄暐。",
      "粵茲明年，農家豐美。",
      "廛廬積腐，庾漕儲峙。",
      "帝咨相臣，匪台德爾。",
      "穹吳眷賚，祖考佑俾。",
      "何施不報，將祀郊畤。",
      "號令四下，若建瓴水。",
      "荒服述職，奔走輸委。",
      "仲冬丙寅，齋寢以俟。",
      "先時霾晦，飈籟號起。",
      "真意益莊，降鑒伊邇。",
      "夜漏適中，星露雲靡。",
      "大輅既馭，清陽出晷。",
      "休光無垠，令容有偉。",
      "爰翊殊庭，奠享仙機。",
      "高靈委蛇，元氣旭卉。",
      "陰施自遠，大功續似。",
      "擁格純禧，益厚丕址。",
      "入宿廟下，月魄初朏。",
      "龍章采藻，瓚爵擎跪。",
      "拜于禰宮，慈顔僅咫。",
      "至誠馨香，甘薦滌瀡。",
      "哀念劬勞，譬瞻岵屺。",
      "濯淚霑珪，將逡復止。",
      "京都之南，崇丘迤邐。",
      "飛螭躡塵，法乘徐柅。",
      "地環帟幄，霄揭隅雉。",
      "警角飄蕭，彀騎連累。",
      "言降言陟，實惟告已。",
      "燭錯宵明，壇圪空紫。",
      "交佩陸離，庶旄颯纚。",
      "樂變神格，列周甲癸。",
      "三后咸在，上蒼臨視。",
      "皇皇富媼，從執籩簋。",
      "七精閃忽，五鎮瑰瑋。",
      "星官下翔，濤祗騰跱。",
      "等級卑高，食飲噓哆。",
      "欣歆告言，奏福來底。",
      "更御步輦，夾途軍壘。",
      "鉦鼓驚轟，跳呼牛鬼。",
      "異域窮陬，黄髮稚齒。",
      "動蕩成波，讙喧成市。",
      "端闈停午，玉色尚扆。",
      "赦澤春行，幽加蟄蟻。",
      "廢滯振拔，垢瑕刷洗。",
      "寬貸賦取，削減逋詭。",
      "皇帝慈孝，下民胥擬。",
      "皇帝恩仁，四國傾倚。",
      "皇帝日咨，羣公卿士。",
      "舜隆聯夔，商圮朋嚭。",
      "孰忠予是，孰讒予匪。",
      "入官多門，孰予窒弭。",
      "蓄兵過制，孰予究揣。",
      "百姓窘窮，其患孰弛。",
      "外夷狃驕，其强孰箠。",
      "驅人以法，曾莫如恥。",
      "化民成俗，曾莫如禮。",
      "百官敕業，相予表裏。",
      "登任俊良，剗斥姦宄。",
      "天錫帝年，萬有億秭。",
      "天錫聖嗣，詵詵衆子。",
      "乾剛不息，章明度揆。",
      "無疆惟民，惟帝其侍。",
      "臣襄詠歌，直道是履。"
    ],
    "added_time": "2026-01-03 00:59:06"
  },
  {
    "source_file": "poet.song.22000.json",
    "title": "御筆賜字詩",
    "author": "蔡襄",
    "paragraphs": [
      "皇華使者臨清晨，手開寶軸香煤新。",
      "沿名與字發深旨，宸毫灑落奎鉤文。",
      "精神高遠照日月，勢力雄健生風雲。",
      "混然氣質不可寫，乃知學到非天真。",
      "緘藏自語價希代，誰顧四壁嗟空貧。",
      "臣聞帝舜優聖域，臯陶大禹爲其鄰。",
      "吁俞敕戒成典要，垂覆後世如穹旻。",
      "陛下仁明如舜禹，豪英進用司鴻鈞。",
      "臣襄材智最駑下，豈有志業通經綸。",
      "獨是丹誠抱忠樸，常欲贊奏上古珍。",
      "又聞孔子春秋法，片言褒貶賢愚分。",
      "考經內省不自稱，但思至理書諸紳。",
      "乾坤大施入洪化，將圖報效無緣因。",
      "誓心願竭謨謀義，庶裨萬一唐虞君。"
    ],
    "added_time": "2026-01-03 00:59:06"
  },
  {
    "source_file": "poet.song.22000.json",
    "title": "四賢一不肖詩 范希文",
    "author": "蔡襄",
    "paragraphs": [
      "中朝鸞鶴何儀儀，慷慨大體能者誰。",
      "之人起家用儒業，馳騁古今無所遺。",
      "當年得從諫官列，天庭一露胸中奇。",
      "矢身受責甘如薺，沃然華實相葳蕤。",
      "漢文不見買生久，詔書曉落東南涯。",
      "歸來俯首文石陛，尹以京兆天子毘。",
      "名都翼翼郡國首，里區百萬多占辭。",
      "豪宗貴倖矜意氣，半言主者承其頤。",
      "昂昂孤立中不倚，傳經決訟無牽羈。",
      "老姦黠吏束其手，衆口和附歌且怡。",
      "日朝黄幄邇天問，帝前大畫當今宜。",
      "文陳疏舉時密啟，此語多祕世莫知。",
      "傳者籍籍十得一，一者已足爲良醫。",
      "一麾出地番君國，惜此智慮無所施。",
      "吾君睿明廣視聽，四招邦俊隆邦基。",
      "廷臣諫列復鉗口，安得長喙號丹墀。",
      "晝歌夕寢心如疚，咄哉汝憂非汝爲。"
    ],
    "added_time": "2026-01-03 00:59:06"
  },
  {
    "source_file": "poet.song.22000.json",
    "title": "四賢一不肖詩 余安道",
    "author": "蔡襄",
    "paragraphs": [
      "南方之强君子居，卓然安道襟韻孤。",
      "詞科判等屢得雋，呀然鼓焰天地罏。",
      "三年待詔處京邑，斗粟不足榮妻孥。",
      "耳聞心慮朝家事，螭頭比奏帝日都。",
      "校書計課當序進，麗賦集仙來顯塗。",
      "誥墨未乾尋已奪，不奪不爲君子儒。",
      "前日希文坐言事，手提敕教東南趨。",
      "希文鯁亮素少與，失勢誰復能相扶。",
      "嶄然安道生頭角，氣虹萬丈橫天衢。",
      "臣靖胸中有屈語，舉嗌不避蕭斧誅。",
      "使臣仲淹在庭列，日獻陛下之嘉謨。",
      "刺史榮官雖重寄，奈何一郡卷不舒。",
      "言非由位固當罪，隨漕扁舟盡室俱。",
      "炎陬此去數千里，橐中狼籍惟蠹書。",
      "高冠長佩叢闕下，千百其羣訶爾愚。",
      "吾知萬世更萬世，凜凜英風激懦夫。"
    ],
    "added_time": "2026-01-03 00:59:06"
  },
  {
    "source_file": "poet.song.73000.json",
    "title": "香林許惠南溪茶作詩促之",
    "author": "釋祖可",
    "paragraphs": [
      "午窗湯餠違煩渴，安得雲腴作短兵。",
      "仙鼎望公能遣贈，只今兀坐聽歌聲。"
    ],
    "added_time": "2026-01-03 00:59:48"
  },
  {
    "source_file": "poet.song.15000.json",
    "title": "送韓玉汝太傅知洋州三首  其三",
    "author": "梅堯臣",
    "paragraphs": [
      "春風東來幾萬里，相送入關如有情。",
      "灞陵原邊柳條暗，咸陽橋畔桃花明。",
      "自古恨別此兩處，十千美酒瑠璃傾。",
      "日落未落車馬動，子規滴血壯士驚。",
      "行哉使君負膽氣，蜀道雖險心常輕。",
      "是時門前大桐樹，爛漫紫萼啼流鶑。",
      "弟兄同懷不可見，應亦夢覺嗟遠程。",
      "太白山前一尺雨，桑下問蠶田問耕。",
      "郡城夜開百姓喜，喜從迢遞壺漿迎。"
    ],
    "added_time": "2026-01-03 01:01:02"
  },
  {
    "source_file": "poet.song.245000.json",
    "title": "次韻鄭德彝擬古集句",
    "author": "于石",
    "paragraphs": [
      "明月照高樓，永夜不闔扉。",
      "盈盈樓上女，耿耿如相依。",
      "歲月忽已晚，草木變芬菲。",
      "扳條折其榮，風流付枕幃。",
      "蹇修時不存，悠悠誰與歸。",
      "仰視浮雲馳，俯見月在衣。",
      "置書懷袖中，有約吾敢違。",
      "願寄雙飛燕，爲我西北飛。"
    ],
    "added_time": "2026-01-03 01:01:23"
  },
  {
    "source_file": "poet.song.245000.json",
    "title": "次韻子益秋懷集句",
    "author": "于石",
    "paragraphs": [
      "春草秋更綠，能得幾時好。",
      "人生非金石，坐愁紅顔老。",
      "振衣千仞岡，木落雁飛早。",
      "無營地轉幽，遂動自紛擾。",
      "時哉不我與，全身以爲寶。",
      "不是傲當時，用拙存吾道。"
    ],
    "added_time": "2026-01-03 01:01:23"
  },
  {
    "source_file": "poet.song.245000.json",
    "title": "次韻劉和德賦淵明",
    "author": "于石",
    "paragraphs": [
      "士之生斯世，身窮志彌篤。",
      "不惟氣浩然，亦是敦薄俗。",
      "淵明晉高士，志豈在微祿。",
      "不以進爲榮，不以退爲辱。",
      "雲出鳥倦還，吾亦從吾欲。",
      "南山豈無豆，東籬亦有菊。",
      "日與田父遊，氣象和而肅。",
      "一枕北窗風，紅塵任奔逐。",
      "起視天壤間，四海空兩目。",
      "但願樽有酒，寧顧瓶無粟。"
    ],
    "added_time": "2026-01-03 01:01:23"
  },
  {
    "source_file": "poet.song.245000.json",
    "title": "再遊石壁寺",
    "author": "于石",
    "paragraphs": [
      "曾爲石壁遊，更借僧房宿。",
      "樓閣倚林腰，溪山醒塵目。",
      "敲門尋舊僧，清響應林谷。",
      "老僧不厭客，分我雲半屋。",
      "禪月豈後身，尚餘詩滿腹。",
      "疑我亦荀鶴，再與賦漢牧。",
      "汲井晝煮茶，洗鉢夜分粥。",
      "山空人語寂，邀我入深竹。",
      "獨抱無絃琴，不唱浮生曲。",
      "月樹影參差，風鳴聲斷續。",
      "翛然出塵表，身世轉幽獨。",
      "明朝出山去，無言笑相矚。",
      "江上石牛眠，秋草爲誰綠。"
    ],
    "added_time": "2026-01-03 01:01:23"
  },
  {
    "source_file": "poet.song.245000.json",
    "title": "小石塘源",
    "author": "于石",
    "paragraphs": [
      "萬山鬰回合，羣木尤老蒼。",
      "細路百盤折，崎嶇陟羊腸。",
      "凉陰覆峭壁，縈迴澗流長。",
      "綠蘿下百尺，笑挹清泉香。",
      "甘寒試一潄，齒頰凝冰霜。",
      "拂石坐未去，樵叟來我傍。",
      "云此澗中水，其源來浦陽。",
      "浦陽婺屬邑，亦我父母邦。",
      "欲我飲此水，而不忘故鄉。",
      "叟言起予意，振衣欲飛揚。",
      "便將隨水源，徑度千仞岡。",
      "叟前挽我衣，遲留且勿忙。",
      "吾家隔前坡，林居愧荒凉。",
      "寒醅旋可壓，爲子炊黄粱。",
      "微徑行犖确，柴門隠松篁。",
      "推戶拂塵席，延我入中堂。",
      "呼兒出長揖，闊步何蹡踉。",
      "問我從何來，驚顧走欲僵。",
      "屢呼不復出，自起致茶湯。",
      "坐不分賓主，高談到羲皇。",
      "炊烟淡茅屋，勸我飲盡觴。",
      "葫蘆爛鵝鴨，盤飣羅芥薑。",
      "一飽共酣寢，此樂殊未央。",
      "攝衣起謝叟，聽我歌慨慷。",
      "風埃暗宇縣，干戈幾搶攘。",
      "朽骨纏蔓草，呻吟卧殘創。",
      "荒丘奔狐兔，斷礎悲蛩螀。",
      "奔逃不相顧，流離各悽傷。",
      "十年未返業，幾人失耕桑。",
      "而此源中民，熙然獨徜徉。",
      "數家聯聚落，茅茨带林塘。",
      "笑語聲相聞，隔籬燈火光。",
      "翁嫗各垂白，童稚紛成行。",
      "嫁女必近鄰，生男不行商。",
      "死徙無出境，耕織各有常。",
      "地罏老瓦盆，竹几素木床。",
      "俗淳器亦古，豈識時世妝。",
      "瓜瓠滿籬落，麻苧翳門牆。",
      "缺竇出鷄犬，平坡散牛羊。",
      "豚蹄一盂酒，神休答豐禳。",
      "村謳雜社鼓，醉舞衣淋浪。",
      "晝無悍吏恐，夜無羣盜狂。",
      "生者遂所養，死者得所藏。",
      "其樂有如此，宜與世相忘。",
      "叟前重致詞，爲子言其詳。",
      "使我居華屋，綺疏交洞房。",
      "使我服鮮麗，翠襦綉羅裳。",
      "食必具水陸，飲必酣瓊漿。",
      "出則盛車騎，錦韉紫遊韁。",
      "歸則擁歌吹，粉黛環姬姜。",
      "貴封侯萬戶，富儲粟千倉。",
      "如此豈不樂，患至難豫防。",
      "利者禍之的，何地非戰場。",
      "况有吏椎剝，寧免盜陸梁。",
      "安貧即樂土，多財必遺殃。",
      "人生守常分，世事胡可量。",
      "我聞重歎息，臨風幾徬徨。",
      "林霏掩蒼翠，回首路杳茫。",
      "遠山銜落日，慘慘塵沙黄。",
      "因思桃源中，人多壽而康。",
      "山深事簡寡，居安俗淳良。",
      "不與外人接，別在天一方。",
      "兒孫自生長，古今任興亡。",
      "世以爲神仙，此說誠荒唐。",
      "平生志遠遊，恨不窮八荒。",
      "去家百里近，絕境見未嘗。",
      "邈與桃源居，異世遥相望。",
      "安知千載下，以我非漁郎。",
      "獨恨無桃花，夾岸摇紅芳。",
      "花落春水漲，一葦或可航。"
    ],
    "added_time": "2026-01-03 01:01:23"
  },
  {
    "source_file": "poet.song.63000.json",
    "title": "飲酒二十首同蘇翰林先生次韵追和陶淵明  其四",
    "author": "晁補之",
    "paragraphs": [
      "園林日夕好，花繁時鳥飛。",
      "少年玩芳物，不飲成坐悲。",
      "只今未白髮，念昔已依依。",
      "紛華戰吾道，决勝當有歸。",
      "挫銳培其根，外槁中匪衰。",
      "念方終日行，輜重安得違。"
    ],
    "added_time": "2026-01-03 01:01:25"
  },
  {
    "source_file": "poet.song.201000.json",
    "title": "用厚後弟强甫韻  其七",
    "author": "劉克莊",
    "paragraphs": [
      "是處皆堪結草庵，寧論塞北與江南。",
      "上林遠賦諷纔一，光範門書獻至三。",
      "麟獲魯西終聖筆，馬浮江左坐玄談。",
      "古書疑信常相半，何必深疑禦寇聃。"
    ],
    "added_time": "2026-01-03 01:01:33"
  },
  {
    "source_file": "poet.song.167000.json",
    "title": "送唐德輿",
    "author": "趙蕃",
    "paragraphs": [
      "國朝唐與蘇，不數漢相如。",
      "繼彼二季後，當茲三世餘。",
      "青雲曾給札，班鬢尚題輿。",
      "古義惟知學，時人或謂疎。",
      "鄭虔歸繫馬，阮籍倒乘馿。",
      "日月且逝矣，賢才終舍諸。",
      "何遲問安在，可使賦歸歟。",
      "直自枉渚宿，還過彭蠡潴。",
      "岷江飲鄉水，廬阜訪林居。",
      "翰墨深懷趣，登臨想盡攄。",
      "峴山孤湛輩，栗里羨宣舒。",
      "執友半廊廟，先生寧里閭。",
      "家聲紅藥省，人望玉堂廬。",
      "計日豈偃薄，匪朝應詔除。",
      "公其作鳴鳳，我自伴舂鋤。"
    ],
    "added_time": "2026-01-03 01:01:38"
  },
  {
    "source_file": "poet.song.73000.json",
    "title": "春閨",
    "author": "釋祖可",
    "paragraphs": [
      "雪晴梅破發幽香，鶑作春聲入畫堂。",
      "多少玉人魂夢斷，不勝情况恨更長。"
    ],
    "added_time": "2026-01-03 01:01:59"
  },
  {
    "source_file": "poet.song.151000.json",
    "title": "簡章宰二首  其二",
    "author": "陳造",
    "paragraphs": [
      "縹緲雲藏羽客廬，不妨尋勝小踟躕。",
      "鴟夷載酒鶑花處，古錦囊詩簿領餘。",
      "百和風輕吹欲醉，萬山嵐凝對憑虛。",
      "譚間定笑衰慵客，竹屋高舂尚枕書。"
    ],
    "added_time": "2026-01-03 01:02:04"
  },
  {
    "source_file": "poet.song.193000.json",
    "title": "病中口占",
    "author": "包恢",
    "paragraphs": [
      "人於不病時，豈知病時惡。",
      "重如加刀鋸，輕亦急束縛。",
      "寒如大冬冰，熱則盛夏鑠。",
      "四肢外猶解，五臟內似剝。",
      "石卧身經難，木瘦氣削弱。",
      "痛苦千萬端，堅忍力不角。",
      "貴勢富强身，不能與我博。",
      "若非禍自求，安受外氣虐。",
      "一息秋毫間，不來不可度。",
      "百憂一不興，百念一不作。",
      "萬事不到胸，萬卷束高閣。",
      "學在身外者，無一可倚託。",
      "坎中維寸心，不亂猶獨覺。",
      "清明尚如在，志氣神自握。",
      "如圍城未陷，主帥守彌確。",
      "如敝屋未顛，主翁立尤卓。",
      "或悠然以遊，何懼以何怍。",
      "人能處未病，如病乃良藥。",
      "生本自憂患，死反由安樂。",
      "恃吾身安强，氣馬恣奔薄。",
      "精炎火焚林，物溺水赴壑。",
      "醲醉酒池竭，姣淫欲海涸。",
      "魄壞魂何存，神去氣宜索。",
      "盛年已衰翁，槁形止虛殻。",
      "如飲鴆自毒，如操刀自斫。",
      "病殞何怨尤，孽非天殞落。",
      "病中因苦口，戒以命爲謔。",
      "我幸非此證，不似彼舛錯。",
      "惟震雷巽風，二者相擊搏。",
      "平生一泓水，洗手雙赤脚。",
      "何爲攻之慘，欲庇無智略。",
      "欲進不得前，欲退不得却。",
      "如竟不可瘳，廢棄真刖若。",
      "無復行世間，豈更步可學。",
      "借曰病未死，餓死可云莫。",
      "安之若天命，天命非冥寞。"
    ],
    "added_time": "2026-01-03 01:02:09"
  },
  {
    "source_file": "poet.song.227000.json",
    "title": "正仲入鄞敘懷送別二首  其二",
    "author": "舒岳祥",
    "paragraphs": [
      "此別未知長與短，一春風雨助凄然。",
      "欲隨流水入城去，更繫扁舟話柳邊。",
      "芳草斜陽新住蝶，落花飛絮亂啼鵑。",
      "鴈蒼山好須回首，便見秋風在眼前。"
    ],
    "added_time": "2026-01-03 01:02:40"
  },
  {
    "source_file": "poet.song.237000.json",
    "title": "九里松",
    "author": "董嗣杲",
    "paragraphs": [
      "開元刺史擅清風，九里親栽夾道松。",
      "屋頂自生濤浪勢，根頭誰覔茯苓蹤。",
      "行春橋掩雲千態，一字門封翠幾重。",
      "人訝金填吳說筆，不知此筆遇髙宗。"
    ],
    "added_time": "2026-01-03 01:02:42"
  },
  {
    "source_file": "poet.song.8000.json",
    "title": "奉和御製迎聖像中路獲金龍送還茅山",
    "author": "夏竦",
    "paragraphs": [
      "巍巍真像範金成，瑞節棠舟遠導迎。",
      "精衷勵翼符神貺，藻衛葳蕤率禮經。",
      "蘭隄曉景漣猗靜，神龍報降祥雲映。",
      "雙上瓊干采質明，旁臨旌栧靈輝盛。",
      "台臣祗肅薦華薌，承賀凝貞拜露章。",
      "羲氏官名高可擬，漢家年紀遠難方。",
      "鳯蓋分陰騰九色，蜿蜒共戯雲裳側。",
      "御天飛躍世空聞，瑞德縈盤今始識。",
      "騤騤矯首仰中宸，丹扆深嘉美應臻。",
      "紓禮既能疇聖日，爲霖當使福蒸人。",
      "華陽翠壑貞靈地，星使送還彰睿志。",
      "更播雲章入管絃，昭昭億載傳金匱。"
    ],
    "added_time": "2026-01-03 01:02:57"
  },
  {
    "source_file": "poet.song.236000.json",
    "title": "歸春曲次韻",
    "author": "周密",
    "paragraphs": [
      "花塵瞇目日脚昏，枝頭蜀鳥吟歸魂。",
      "噴天狂雨浣香盡，綠填紅闕春無痕。",
      "醉踏蒼烟古臺上，老柳無情擘殘纊。",
      "寂歷芳條宿孕鶑，倒盡斜霞暗悲愴。",
      "東風恍恍如夢中，江吳烟醉薔薇紅。",
      "湘簾古春喚不應，孀娥淚眼空茸茸。"
    ],
    "added_time": "2026-01-03 01:02:58"
  },
  {
    "source_file": "poet.song.87000.json",
    "title": "中秋月下作",
    "author": "周紫芝",
    "paragraphs": [
      "去年城南作中秋，江雲遮月爛不收。",
      "幽人獨對秋風立，姮娥似隔重雲羞。",
      "更長忽聽曉鼓急，夢去只有殘燈留。",
      "今歲不知身在此，門枕長江風自起。",
      "樽中有酒坐有客，江面如天月如水。",
      "秋風滿樹凉葉飛，新歡欲盡還成悲。",
      "身其餘幾事不偶，老之將至吾今衰。",
      "人生閱世自有數，萬事反覆難預知。",
      "何當舉酒一再拜，與月更作明年期。"
    ],
    "added_time": "2026-01-03 01:03:43"
  },
  {
    "source_file": "poet.song.201000.json",
    "title": "用厚後弟强甫韻  其一二",
    "author": "劉克莊",
    "paragraphs": [
      "懶訪半山雲頂菴，且撐一葉泛溪南。",
      "花間漸覺同游少，桑下何曾作宿三。",
      "古有劉伶呼不醒，今無衛玠共誰談。",
      "五千言是家人語，長笑諸家誤注聃。"
    ],
    "added_time": "2026-01-03 01:03:48"
  },
  {
    "source_file": "poet.tang.20000.json",
    "title": "春夜憶蕭子真",
    "author": "孟郊",
    "paragraphs": [
      "半夜不成寐，燈盡又無月。",
      "獨向堦前立，子規啼不歇。",
      "況我有金蘭，忽爾爲胡越。",
      "爭得明鏡中，久長無白髮。"
    ],
    "added_time": "2026-01-03 01:05:01"
  },
  {
    "source_file": "poet.song.211000.json",
    "title": "重宿儲文",
    "author": "方岳",
    "paragraphs": [
      "只有詩囊澹似僧，却嫌官屋冷於冰。",
      "桃花儘頼春風笑，慣與劉郎面熟能。"
    ],
    "added_time": "2026-01-03 01:05:23"
  },
  {
    "source_file": "poet.song.208000.json",
    "title": "送上饒皇甫宰",
    "author": "徐元杰",
    "paragraphs": [
      "天下邑無不可爲，在人忍耐自爲之。",
      "信能寧心辦堅苦，事到難處天扶持。",
      "民吾同胞痛癢切，何忍橫斂類剝肌。",
      "心誠求之若子保，人亦懷之如母慈。",
      "上饒邇來號凋劇，苟焉稱貸負頼隨。",
      "况多權官慘剝割，又肆席捲公化私。",
      "吏奸得售科罰計，等第輸錢與斷詞。",
      "詞人欲休休不得，充庭塞獄纏纍纍。",
      "公來憤悱感動處，與認前時已貸貲。",
      "謂令親民民必及，民固可欺天莫欺。",
      "民脂民膏供我祿，胡寧又割民膏脂。",
      "催科僅僅欲逃責，毫分不忍科罰施。",
      "奉公洗手附庸邑，一孔一粒歸州司。",
      "請俸有時不給用，月索莊課來助支。",
      "屢典緡錢代月解，幾回過我同攢眉。",
      "聽訟元不以憚煩，使之無訟而民宜。",
      "相安田里閒耆保，懶出市廛謳耄倪。",
      "日長喧雀堪羅設，星散饑烏靡孑遺。",
      "花酣滿縣春風遍，草茂虛囹天意滋。",
      "君之來也蹙頞告，蹈此湯鑊出未期。",
      "屢效淵明歸去感，不求赫赫聲名馳。",
      "自甘陽城書考下，誰曰悶悶政術卑。",
      "隠隠綽有棠陰地，忽乃遽及瓜戍期。",
      "自上而下有公論，轅轍依依動去思。",
      "吏卒將迎相告語，東君政化尤可推。",
      "義居孝友能爲長，睦族慈幼存成規。",
      "里仁爲美典型在，居家既理官可移。",
      "此番政事行無事，默與古者氣象追。",
      "君今既展朝天旆，行人路上口成碑。",
      "予豈栖栖爲佞者，特告方來共鑒茲。"
    ],
    "added_time": "2026-01-03 01:05:34"
  },
  {
    "source_file": "poet.song.177000.json",
    "title": "張以道見過",
    "author": "韓淲",
    "paragraphs": [
      "霜簷明日曉晴天，忽有騷人到眼邊。",
      "煮餠漫留尋舊話，烹茶還得寫新篇。",
      "旅懷但且官天地，世道全憑酒聖賢。",
      "回首山鳴鐘暮起，水浮橋外耿墟烟。"
    ],
    "added_time": "2026-01-03 01:05:43"
  },
  {
    "source_file": "poet.song.15000.json",
    "title": "依韻和長文紫微春雨二首  其二",
    "author": "梅堯臣",
    "paragraphs": [
      "春雨固多喜，雖多安得愁。",
      "既能勒花苞，又解滋耕疇。",
      "池添痕痕漲，渠有細細流。",
      "不同離婦怨，一落不可收。",
      "定知矜有年，豈似斗粟賙。",
      "西掖吳夫子，吟觀意遲留。",
      "正聲隮雅頌，高論等陽秋。",
      "我慙才甚薄，難繼東山謳。"
    ],
    "added_time": "2026-01-03 01:05:57"
  },
  {
    "source_file": "poet.song.151000.json",
    "title": "梁教授次柘枝詩韻再和",
    "author": "陳造",
    "paragraphs": [
      "洞裏鶑花別有天，爲渠蘸甲上金船。",
      "舞姝貪看塵生襪，飲興渾忘雪滿顛。",
      "弄影競垂三昧手，倚風疑裊五枝蓮。",
      "廣寒再閲霓裳罷，笙鶴飛來未是仙。"
    ],
    "added_time": "2026-01-03 01:06:13"
  },
  {
    "source_file": "poet.tang.30000.json",
    "title": "和鄭校書夏日遊鄭泉",
    "author": "劉得仁",
    "paragraphs": [
      "太虛懸畏景，古木蔽清陰。",
      "爰有泉堪挹，閑思日可尋。",
      "來聞鳴滴滴，照竦碧沈沈。",
      "幾脉成溪壑，何人測淺深。",
      "澄時無一物，分處厲千林。",
      "淨溉靈根藥，涼浮玉翅禽。",
      "飲疑蠲宿疾，見自失煩襟。",
      "僧共雲前瀨，龍和月下吟。",
      "疊光輕吹動，徹底曉霞侵。",
      "不用頻遊去，令君少進心。"
    ],
    "added_time": "2026-01-03 01:06:20"
  },
  {
    "source_file": "poet.song.150000.json",
    "title": "遊北山",
    "author": "陳造",
    "paragraphs": [
      "有客可與遊，闕酒得無病。",
      "豈意四從事，過我不待請。",
      "洗杓挹風度，免慙林花盛。",
      "公學此味如，渾厚兼醇正。",
      "公量虛谷如，有來良善應。",
      "肯分兵厨瀝，少佐筆力勁。",
      "罷營杖頭錢，徐取松間徑。",
      "登臨舊能賦，七發踵枚乘。",
      "此興老未衰，西日尚餘映。",
      "風怒雷再鼓，雲破天一鏡。",
      "山花下野鳥，詩題一堪命。",
      "府公文章伯，聲稱聳羣聽。",
      "明朝倒錦囊，非是庶所訂。",
      "豈伊綵鳳鳴，而聆露鶴警。",
      "定知謝東山，凡百易子敬。"
    ],
    "added_time": "2026-01-03 01:06:22"
  },
  {
    "source_file": "poet.song.148000.json",
    "title": "元範尊兄示及十梅詩風格清新意寄深遠吟玩累日欲和不能昨夕自白鹿玉澗歸偶得數語 早梅",
    "author": "朱熹",
    "paragraphs": [
      "霜風殊未高，杖策荒園裏。",
      "仙子別經年，相看共驚喜。"
    ],
    "added_time": "2026-01-03 01:06:29"
  },
  {
    "source_file": "poet.song.87000.json",
    "title": "送王天民歸雙泉",
    "author": "周紫芝",
    "paragraphs": [
      "舊聞雙泉居，縹渺在寥廓。",
      "仙人上叢霄，遺甃結飛閣。",
      "廣庭三百步，一木可四角。",
      "刀圭分蒼虬，鱗鬛自皴錯。",
      "至今風雨枝，疑有孤栖鶴。",
      "王郎吹玉簫，飛鳧下雙屩。",
      "時乘三峰雲，來繞月城脚。",
      "人生多乖離，未踐繡水約。",
      "知心念獨君，時來慰牢落。",
      "我欲從之遊，何當解羈縛。"
    ],
    "added_time": "2026-01-03 01:06:30"
  },
  {
    "source_file": "poet.tang.39000.json",
    "title": "江上村居",
    "author": "韋莊",
    "paragraphs": [
      "本無踪跡戀柴扃，世亂須教識道情。",
      "顚倒夢魂愁裏得，撅奇詩句望中生。",
      "花緣豔絕栽難好，山爲看多詠不成。",
      "聞道漢軍新破虜，使來仍說近離京。"
    ],
    "added_time": "2026-01-03 01:06:48"
  },
  {
    "source_file": "poet.tang.39000.json",
    "title": "江外思鄉",
    "author": "韋莊",
    "paragraphs": [
      "年年春日異鄉悲，杜曲黃鶯可得知。",
      "更被夕陽江岸上，斷腸煙柳一絲絲。"
    ],
    "added_time": "2026-01-03 01:06:48"
  },
  {
    "source_file": "poet.tang.39000.json",
    "title": "和鄭拾遺秋日感事一百韻",
    "author": "韋莊",
    "paragraphs": [
      "禍亂天心厭，流離客思傷。",
      "有家拋上國，無罪謫遐方。",
      "負笈將辭越，揚帆欲泛湘。",
      "避時難駐足，感事易回腸。",
      "雅道何銷德，妖星忽耀芒。",
      "中原初縱燎，下國竟探湯。",
      "盜據三秦地，兵纏八水鄉。",
      "戰塵輕犯闕，羽斾遠巡梁。",
      "自此修文代，俄成講武場。",
      "熊羆驅涿鹿，犀象走昆陽。",
      "御馬迷新棧，宮娥改舊妝。",
      "五丁功再覩，八難事難忘。",
      "鳳引金根疾，兵環玉弩彊。",
      "建牙雖可恃，摩壘詎能防。",
      "霍廟神遐遠，圯橋路杳茫。",
      "出師威似虎，禦敵狠如羊。",
      "眉畫猶思赤，巾裁未厭黃。",
      "晨趨鳴鐵騎，夜舞挹瓊觴。",
      "僭侈彤襜亂，諠呼繡𩭪攘。",
      "但聞爭曳組，詎見學垂韁。",
      "鵲印提新篆，龍泉奪曉霜。",
      "軍威徒逗撓，我武自維揚。",
      "負扆勞天眷，凝旒念國章。",
      "繡旗張畫獸，寶馬躍紅鴦。",
      "但欲除妖氣，寧思蔽耿光。",
      "曉煙生帝里，夜火入春坊。",
      "鳥怪巢宮樹，狐驕上苑牆。",
      "設危終在德，視履豈無祥。",
      "氣激雷霆怒，神驅岳瀆忙。",
      "功高分虎節，位下耻龍驤。",
      "遍命登壇將，巡封異姓王。",
      "志求扶墜典，力未振頹綱。",
      "漢路閑鵰鶚，雲衢駐驌驦。",
      "寶裝軍器麗，麝裛戰袍香。",
      "日覩兵書捷，時聞虜騎亡。",
      "人心驚獬豸，雀意伺螳螂。",
      "上略咸推妙，前鋒詎可當。",
      "紆金光照耀，執玉意藏昂。",
      "覆餗非無謂，奢華事每詳。",
      "四民皆組綬，九土墮耕桑。",
      "飛騎黃金勒，香車翠鈿裝。",
      "八珍羅膳府，五采鬬筐牀。",
      "宴集喧華第，歌鐘簇畫梁。",
      "永期傳子姓，寧誤犯天狼。",
      "未覩君除側，徒思玉在傍。",
      "竄身奚可保，易地喜相將。",
      "國運方夷險，天心詎測量。",
      "九流雖暫蔽，三柄豈相妨。",
      "小孽乖躔次，中興繫昊蒼。",
      "法堯功已普，罪己德非涼。",
      "帝念惟思理，臣心豈自遑。",
      "詔催青瑣客，時待紫微郎。",
      "定難輸宸算，勝災減御粱。",
      "皇恩思蕩蕩，睿澤轉洋洋。",
      "偃臥雖非晚，艱難亦備嘗。",
      "舜庭招諫鼓，漢殿上書囊。",
      "儉德遵三尺，清朝俟一匡。",
      "世隨漁父醉，身效接輿狂。",
      "竄逐同天寶，遭罹異建康。",
      "道孤悲海澨，家遠隔天潢。",
      "卒歲貧無褐，經秋病泛漳。",
      "似魚甘去乙，比蟹未成筐。",
      "守道慙無補，趨時愧不臧。",
      "殷牛常在耳，晉豎欲潛肓。",
      "忸恨山思板，懷歸海欲航。",
      "角吹魂悄悄，笛引淚浪浪。",
      "亂覺乾坤窄，貧知日月長。",
      "勢將隨鶴列，忽喜遇鴛行。",
      "已報新回駕，仍聞近納隍。",
      "文風銷劒楯，禮物換旂裳。",
      "紫闥重開序，青衿再設庠。",
      "黑頭期命爵，頳尾尚憂魴。",
      "吳坂嘶騏驥，岐山集鳳皇。",
      "詞源波浩浩，諫署玉鏘鏘。",
      "飼雀曾傳慶，烹蛇詎有殃。",
      "[弢]弓揮勁鏃，匣劒淬神鋩。",
      "諤諤寧慙直，堂堂不謝張。",
      "曉風趨建禮，夜月直文昌。",
      "去國時雖久，安邦志不常。",
      "良金鑪自躍，美玉櫝難藏。",
      "北望心如斾，西歸律變商。",
      "跡隨江燕去，心逐塞鴻翔。",
      "晚翠籠桑塢，斜暉挂竹堂。",
      "路愁千里月，田愛萬斯箱。",
      "伴釣歌前浦，隨樵上遠岡。",
      "鷺眠依晚嶼，鳥浴上枯楊。",
      "驚夢緣欹枕，多吟爲倚廊。",
      "訪僧紅葉寺，題句白雲房。",
      "颿外青楓老，尊前紫菊芳。",
      "夜燈銀耿耿，曉露玉瀼瀼。",
      "異國慙傾蓋，歸塗俟併糧。",
      "身雖留震澤，心已過雷塘。",
      "執友知誰在，家山各已荒。",
      "海邊登桂檝，煙外泛雲檣。",
      "巢樹禽思越，嘶風馬戀羌。",
      "寒聲愁聽杵，空館厭聞螿。",
      "望闕飛華蓋，趨朝振玉璫。",
      "米慙無薏苡，麵喜有桄榔。",
      "話別心重結，傷時淚一滂。",
      "佇歸蓬島後，綸詔潤青緗。"
    ],
    "added_time": "2026-01-03 01:06:48"
  },
  {
    "source_file": "poet.tang.39000.json",
    "title": "夢入關",
    "author": "韋莊",
    "paragraphs": [
      "夢中乘傳過關亭，南望蓮峰簇簇青。",
      "馬上正吟歸去好，覺來江月滿前庭。"
    ],
    "added_time": "2026-01-03 01:06:48"
  },
  {
    "source_file": "poet.tang.39000.json",
    "title": "送人歸上國",
    "author": "韋莊",
    "paragraphs": [
      "送君江上日西斜，泣向江邊滿樹花。",
      "若見青雲舊相識，爲言流落在天涯。"
    ],
    "added_time": "2026-01-03 01:06:48"
  },
  {
    "source_file": "poet.song.55000.json",
    "title": "宿觀音寺三絕  其二",
    "author": "李之儀",
    "paragraphs": [
      "烏啼鵲噪趁初晴，百舌新調燕羽輕。",
      "滑滑竹雞催布穀，聲聲鶗鴂喚流鶑。"
    ],
    "added_time": "2026-01-03 01:06:49"
  },
  {
    "source_file": "poet.song.237000.json",
    "title": "石筍峰",
    "author": "董嗣杲",
    "paragraphs": [
      "異種休參玉版禪，嶄然一角立層巔。",
      "逺尖自抱雲根壯，疊蘚誰疑雨籜纒。",
      "夢裏三生空過眼，胸中千畆謾流涎。",
      "此龍難入寜僧譜，出土摩霄是幾年。"
    ],
    "added_time": "2026-01-03 01:06:50"
  },
  {
    "source_file": "poet.song.227000.json",
    "title": "新歷未頒遺民感愴二首貽王達善曹季辯胡山甫戴帥初諸君皆避地客也  其一",
    "author": "舒岳祥",
    "paragraphs": [
      "故國山河成斷絕，孤臣江海自飄零。",
      "窗間取月離離白，樹下窺天碎碎青。",
      "一鴈不來山驛靜，千梅欲動客愁醒。",
      "新來未賜王春歷，三尺堯階自有蓂。"
    ],
    "added_time": "2026-01-03 01:07:06"
  },
  {
    "source_file": "poet.song.218000.json",
    "title": "晚眺  其一",
    "author": "衛宗武",
    "paragraphs": [
      "一碧秋萬頃，了無雲翳侵。",
      "遠山醒病眼，澄水瑩塵襟。",
      "鴈落浮寒渚，烏棲認舊林。",
      "臨流小盤薄，飛鏡掛危岑。"
    ],
    "added_time": "2026-01-03 01:07:22"
  },
  {
    "source_file": "poet.song.167000.json",
    "title": "以山藥傅擔團茶送向伯原用舊韵",
    "author": "趙蕃",
    "paragraphs": [
      "江郊重數少陵堂，草木依人亦寵光。",
      "柏藉扶持難雨溜，竹逃剪伐易雲長。",
      "雞蘇鶑粟類熟灸，山茗溪茶同摘蒼。",
      "我願糜瓊更加璧，助其問字有過揚。"
    ],
    "added_time": "2026-01-03 01:08:01"
  },
  {
    "source_file": "poet.tang.20000.json",
    "title": "寄義興小女子",
    "author": "孟郊",
    "paragraphs": [
      "江南莊宅淺，所固唯疎籬。",
      "小女未解行，酒弟老更癡。",
      "家中多吳語，教爾遙可知。",
      "山怪夜動門，水妖時弄池。",
      "所憂癡酒腸，不解委曲辭。",
      "漁妾性崛強，耕童手皴釐。",
      "想茲爲襁褓，如鳥拾柴枝。",
      "我詠元魯山，胸臆流甘滋。",
      "終當學自乳，起坐常相隨。"
    ],
    "added_time": "2026-01-03 01:08:08"
  },
  {
    "source_file": "poet.song.151000.json",
    "title": "次韻高機宜送別  其二",
    "author": "陳造",
    "paragraphs": [
      "士價如君定玉堂，陳陳腹笥漢文章。",
      "即今綵筆春爭媚，它日青藜夜有光。",
      "詩力不勞凌汝輩，才名况自溢班行。",
      "清篇見屬吾何取，愧闖辭壇闕寸長。"
    ],
    "added_time": "2026-01-03 01:08:44"
  },
  {
    "source_file": "poet.song.151000.json",
    "title": "贈黄國器二首  其二",
    "author": "陳造",
    "paragraphs": [
      "簿書叢裏久囚拘，鷗鷺羣邊忽自如。",
      "白傅已甘多病過，安仁况復悼亡餘。",
      "歸田且辦充腸米，遮眼非無插架書。",
      "如子功名方迫逐，未應偕我問樵漁。"
    ],
    "added_time": "2026-01-03 01:08:44"
  },
  {
    "source_file": "poet.song.227000.json",
    "title": "綠陰",
    "author": "舒岳祥",
    "paragraphs": [
      "野色蒙茸翠羽蓋，山光澹蕩碧油幢。",
      "午煙時引煎茶竈，曉霧還霑讀易窗。",
      "隠映擲金鶑點點，分明藉玉鷺雙雙。",
      "莫疑蛇動杯中影，一笑開襟釣大江。"
    ],
    "added_time": "2026-01-03 01:09:26"
  },
  {
    "source_file": "poet.song.236000.json",
    "title": "月下聞笙次趙元父韻",
    "author": "周密",
    "paragraphs": [
      "碧桃花外聽緱笙，裊裊餘音度月明。",
      "風靜囀春鶑出谷，夜深警露鶴傳更。",
      "十三簧冷參差影，廿四欄高縹緲聲。",
      "愁想嵩山歸未得，醉魂清絕夢難成。"
    ],
    "added_time": "2026-01-03 01:09:33"
  },
  {
    "source_file": "poet.song.150000.json",
    "title": "再次韻",
    "author": "陳造",
    "paragraphs": [
      "當臘可折絃，羣植不告病。",
      "春令宜畫一，驟寒乃奇請。",
      "淙潺急雨後，摧拉北風盛。",
      "倚戶頸爲縮，引望立不正。",
      "下窗斷過逢，袖手謝酬應。",
      "坐嘆花信遲，陡怯弓力勁。",
      "今朝晴色好，呼童掃幽徑。",
      "客子踏青約，久許陪驂乘。",
      "逶迤望北山，巷柳俄蔭映。",
      "乾鵲語紅樹，遊鯈噞明鏡。",
      "平時詩酒社，賈勇與春競。",
      "即今鶑花前，欺客頗方命。",
      "擊轅歌于蒍，寧入俚耳聽。",
      "喧靜交戰間，詩老儻能訂。",
      "寓物不流物，古語方自警。",
      "追隨黄白郎，不擬繆爲敬。"
    ],
    "added_time": "2026-01-03 01:09:38"
  },
  {
    "source_file": "poet.song.177000.json",
    "title": "詩謝文顯兄弟載酒并簡子暢二首  其二",
    "author": "韓淲",
    "paragraphs": [
      "柱杖敲門借竹看，步隨紓曲轉林端。",
      "架邊綠蔓陰成幄，橋下清流春有湍。",
      "君作屋廬嫌近俗，我因巖谷遂深盤。",
      "儻思出郭少塵事，或命巾車初不難。"
    ],
    "added_time": "2026-01-03 01:09:51"
  },
  {
    "source_file": "poet.song.14000.json",
    "title": "送趙諫議知徐州",
    "author": "梅堯臣",
    "paragraphs": [
      "鹿車幾兩馬幾匹，軫建朱幡騎彀弓。",
      "雨過短亭雲斷續，鶑啼高柳路西東。",
      "呂梁水注千尋險，大澤龍歸萬古空。",
      "莫問前朝張僕射，毬場細草綠蒙蒙。"
    ],
    "added_time": "2026-01-03 01:09:53"
  },
  {
    "source_file": "poet.song.15000.json",
    "title": "和永叔六篇 看花呈子華內翰",
    "author": "梅堯臣",
    "paragraphs": [
      "時不選數老獨嗟，鬢毛未變目未花。",
      "愛公深殿見桃李，長才高詠無能加。",
      "紅英灼灼弄日色，穠豔皎皎生鉛華。",
      "長廊垂幕風不動，映柳黄鶑吟未涯。",
      "燕銜新泥補巢缺，蝸壓峻陛臨角斜。",
      "是時唯聞鳥雀鬧，盡日不聽車輪譁。",
      "雖傳此景無分到，但訝習慣猶豪誇。",
      "他年造物儻有意，不使齪齪居貧家。"
    ],
    "added_time": "2026-01-03 01:09:54"
  },
  {
    "source_file": "poet.song.22000.json",
    "title": "姑胥行",
    "author": "蔡襄",
    "paragraphs": [
      "香涇無故流，胥臺有餘基。",
      "太伯以德啟，後王結心師。",
      "夫差昔好戰，戈矛臨越陲。",
      "天蟹須食稻，未拯吳人饑。",
      "于今十一貢，貧甚吳王時。",
      "全吳古都會，腴田溉湖陂。",
      "雨晹適小變，數米不足炊。",
      "吾知事本末，本末何由知。",
      "家戶徼福利，坐輸黄衣兒。",
      "平糴連拖漕，入朶天兵頤。",
      "囷窌不夕儲，勢若偷生爲。",
      "長慮且後顧，荀卿有良規。"
    ],
    "added_time": "2026-01-03 01:09:59"
  },
  {
    "source_file": "poet.song.97000.json",
    "title": "寄曹嘉父",
    "author": "王洋",
    "paragraphs": [
      "廣陵隋家天子都，背負巨海襟江湖。",
      "江分青山湖獻白，梁宋千里傳膏腴。",
      "朱坊瓊園翫月夜，谷林九曲秋陽徂。",
      "奇辭巧語不可極，盛事往往開天衢。",
      "我家太傅官三載，文物方值開元初。",
      "四幷堂前木芍藥，小金山下紋車璖。",
      "沸天哀笳律新婉，照水粉面衣襜褕。",
      "少年意盛不自屈，直欲赤手擒於菟。",
      "翁云學等不可躐，俾著逄掖勤詩書。",
      "泮宫得就弟子列，親見士子衣諸于。",
      "子時燕頷出頭角，衆中轉目窺陳吳。",
      "孤羆自爾事拱默，嫫姆未免爭妍姝。",
      "夤緣傍石見光彩，驚破塵匣開明珠。",
      "同袍傳諷梅花句，知子名字須氈毺。",
      "分攜两家止隔歲，果見貢篚先鄉書。",
      "巍巍廣殿厭長策，曄曄盛譽嗤諸儒。",
      "蓬萊海徼通外服，坐戢巨浪張威弧。",
      "超騰意子便得路，亦復坎壈游窮途。",
      "我年二十始冠弁，一門嬰禍奔淮隅。",
      "辛勤往來幾萬里，壯志滅沒忘前圖。",
      "再遊黨塾事商較，齒髪已壯頭須梳。",
      "十年低徊不附奏，閭閻婦子欣揶榆。",
      "年將四十偶占第，朱顔已變無膚腴。",
      "一官從此浪隨牒，十生九死群鼪鼯。",
      "祠官香火即係外，考祥視履傷疲駑。",
      "舊聞子官向西蜀，萍跡飄泊來東吳。",
      "相望敻遠思會合，安得插羽先陽烏。",
      "偶然婦家有近黨，一官宰社依南都。",
      "報言歸妹得異士，乃知子食江南魚。",
      "我時方冬寓窮屋，喜氣不覺排寒區。",
      "那知老乃並姻婭，自此日覬參雙鳬。",
      "人生會合信難料，短書先寄三年餘。",
      "今朝得子歲前記，指數舊事談菑畬。",
      "論情感恨共歲月，談經造理分賢愚。",
      "孔師已沒道堙塞，搖搖千載想盤盂。",
      "百家搜唱互詭怪，决意剪剔隨榛蕪。",
      "有如出門問長道，敗溺壓覆無須臾。",
      "子今識路又鼓勇，直到定處無紛如。",
      "蓬萊季父已荒謝，揚州舊士多淪胥。",
      "即今我年五十六，四易寒暑君前驅。",
      "兒雖已婚女未嫁，氣何與子相乘除。",
      "寒窗何日共樽酒，一取耳熱同歌呼。"
    ],
    "added_time": "2026-01-03 01:10:12"
  },
  {
    "source_file": "poet.song.97000.json",
    "title": "寄廉宣仲",
    "author": "王洋",
    "paragraphs": [
      "繞淮邑屋綿千區，畫簷綺棟吹笙竽。",
      "冶金合範結樞紐，冰銷水釋無須臾。",
      "盗前乞死火中走，幾人脫迹逃江湖。",
      "靜思朋舊若滿目，不取神禍遭囚俘。",
      "其間善類豈不有，安得變化歸同符。",
      "平生宣子富心事，先奉白髪攜童孥。",
      "吳山越山好處所，飯炊香稻歌吳歈。",
      "我家盗焚先子業，每仗餘德寬天誅。",
      "悲傷扶病别鄰里，崎嶇僅得來東吳。",
      "稻梁在世竟何物，與子各隔天一隅。",
      "近聞詩章不减舊，昔日健筆爭華敷。",
      "鵷鸞羽翼困州縣，况事糟酒分錙銖。",
      "隔江搖想思會合，安得兩腳生雙鳬。",
      "溪邉樵風趁短棹，杖頭明月兼酒壺。",
      "十漿饋我五漿少，萬事一醉真良圖。"
    ],
    "added_time": "2026-01-03 01:10:12"
  },
  {
    "source_file": "poet.song.158000.json",
    "title": "送劉晉父監嶽",
    "author": "樓鑰",
    "paragraphs": [
      "濟南劉夫子，生來逢百罹。",
      "乃翁負長才，宦游至京西。",
      "時當建炎間，寇盜紛不齊。",
      "轉徙入湖廣，一家屢阽危。",
      "五羊買海舟，萬里向鮚埼。",
      "舟破投永嘉，有如鳥擇棲。",
      "哀哀老治中，藁葬山之垂。",
      "母家在衡陽，孤嫠往相依。",
      "久卧漳濱疾，羈窮命如絲。",
      "事母以孝聞，執喪禮無虧。",
      "廬墓屏葷茹，至行徹丹墀。",
      "有詔寵數蕃，得官祇奉祠。",
      "行年六十二，霜髯照厖眉。",
      "慨然念防墓，千里來海涯。",
      "西山如蓮華，古今冢纍纍。",
      "况此久宿草，蕪穢不復治。",
      "孝思雖甚切，冥漠何從推。",
      "行道爲興嘆，智力無所施。",
      "有僧幾九齡，自言記當時。",
      "君聞亟叩請，東岡指荒基。",
      "吾師慕泓公，少也從吾師。",
      "墓中有版識，倉猝不暇碑。",
      "素棺無石槨，灰炭周四圍。",
      "君方感斯言，鑽穴從旁窺。",
      "其言皆可驗，自此不置疑。",
      "惟餘蓋棺木，遺骨不堪移。",
      "斲石表故阡，遂塞無窮悲。",
      "此僧老而壯，斗酒如覆巵。",
      "與君登山椒，下上幾如飛。",
      "竣事才數日，溘然不可爲。",
      "孝感人益仰，真有神相之。",
      "君曰某不孝，遷奉致失期。",
      "未得如有失，既得涕滿頤。",
      "嗟我誠寡陋，識君顧已遲。",
      "一朝來短札，謂我從此辭。",
      "皎皎真白駒，安得施縶維。",
      "戴侯舊山長，參語心相知。",
      "謂余當詩此，頹風激澆漓。",
      "世出世間法，君方探玄機。",
      "引證即賸語，焉用骫骳詞。",
      "衡陽尚寄書，當有鴻鴈歸。",
      "後會渺無日，爲賦古別離。"
    ],
    "added_time": "2026-01-03 01:10:15"
  },
  {
    "source_file": "poet.song.158000.json",
    "title": "游初暘谷及白巖",
    "author": "樓鑰",
    "paragraphs": [
      "重來游仙都，止欲訪獨峯。",
      "寧知一峯外，佳境無終窮。",
      "何處潁川子，鏡巖便相逢。",
      "約我游白巖，輕舟借溪翁。",
      "齋餘尋宿諾，秋霽波溶溶。",
      "清澈見石底，鑱刻驚神工。",
      "昨登初暘谷，但見石嵌空。",
      "茲浮懸崖下，萬石森巃嵸。",
      "上有勝絕地，古語留郭公。",
      "鬼神謹呵護，雷霆掃塵蹤。",
      "換船到白巖，脩篁摇清風。",
      "縈回進石屋，孤竹攢沙蜂。",
      "洞府僊所閟，無由辨西東。",
      "扣舷過巖下，數仞如崇墉。",
      "石趾平如甃，奇怪遮蒼穹。",
      "更尋小蓬萊，俯瞰馮夷宮。",
      "篙師進深窈，捫蘿捨枯筇。",
      "游子非不多，無人解從容。",
      "我因一日留，幽尋極山中。",
      "秋旻快排盪，日暖如春融。",
      "歸坐獨峯下，石影橫空濛。",
      "急呼醽醁清，澆此磊磈胸。",
      "幸有濟勝具，未能上金龍。",
      "爲君揮五弦，決眥送飛鴻。"
    ],
    "added_time": "2026-01-03 01:10:15"
  },
  {
    "source_file": "poet.song.158000.json",
    "title": "送顔希聖尚書守泉南",
    "author": "樓鑰",
    "paragraphs": [
      "聖朝寶運開虞唐，太平天子垂衣裳。",
      "恢張治具崇儒良，孰不願依日月光。",
      "用之則行舍則藏，孔門賢德遥相望。",
      "朝望方隆位文昌，跬步可到中書堂。",
      "問公擁麾何太忙，公獨三請志益剛。",
      "俞音一下冥鴻翔，行李徑出臨濤江。",
      "爭留孔戣動朝行，公更傴俯不敢當。",
      "老成全德真圭璋，溫如春風嚴如霜。",
      "柏臺峩豸肅朝綱，賢關嚮風士氣揚。",
      "大天小天稱公方，五年吏姦蓋而彰。",
      "金華勸講言加詳，明主傾聽談皇王。",
      "盍膺枋除任贊襄，名遂身退天所臧。",
      "明哲保身身更康，高風可仰不可量。",
      "泉山壤土接臨漳，建牙千里開封疆。",
      "老龍負圖寵煌煌，何殊衣錦還故鄉。",
      "賤子薄宦接王楊，曾陪御史臨文場。",
      "風簾官燭夜未央，劇談猶記聲琅琅。",
      "茲來誤忝尚書郎，始尋故步依門牆。",
      "西風津頭望歸艎，挽公不留遠予將。",
      "兩宮念公未詎忘，公雖遠去如在旁。",
      "庶幾重來上錢塘，夾輔大業恢中邦，儻有重事須平章。"
    ],
    "added_time": "2026-01-03 01:10:15"
  },
  {
    "source_file": "poet.song.148000.json",
    "title": "元範別後寄惠佳篇清叟次韻見示格律俱高詠歎不置因亦用韻寫呈二兄聊發一笑  其一",
    "author": "朱熹",
    "paragraphs": [
      "故人別我去，一月曠音驛。",
      "今朝得新詩，開卷意已適。",
      "知君到里門，征騎聊一息。",
      "行復敞天閽，從容正朝幘。",
      "自今九霄路，不復兩塵隔。",
      "容與日華東，翱翔禁扉北。",
      "回頭五峰下，寂漠笑孤客。",
      "不賦歸去來，心形謾相役。"
    ],
    "added_time": "2026-01-03 01:10:22"
  },
  {
    "source_file": "poet.tang.52000.json",
    "title": "五言春日侍宴望海應詔",
    "author": "劉洎",
    "paragraphs": [
      "巨壑觀無際，靈異藴難詳。",
      "尋真遊漢武，架石駐秦皇。",
      "方丈神仙敻，蓬萊道路長。",
      "俱由肆情慾，非爲恤封壃（同「疆」）。",
      "何如應順動，鳴鑾事省方。",
      "徘徊臨委輸，迢遰極扶桑。",
      "滔滔四瀆府，浩浩百川王。",
      "浮天還納漢，浴日乍翻光。",
      "夷洲曖淑景，有島麗時芳。",
      "幸屬滄波謐，欣逢寶化昌。",
      "（《翰林學士集》）（按：此詩原署「侍中清苑縣開國男臣劉泊上」，「泊」爲「洎」之誤。",
      "張步雲《唐代逸詩輯存》收本詩。",
      "）。"
    ],
    "added_time": "2026-01-03 01:10:58"
  },
  {
    "source_file": "poet.song.201000.json",
    "title": "讀史",
    "author": "劉克莊",
    "paragraphs": [
      "絕漠犁庭功可喜，與天爭鼎志堪悲。",
      "吠江帝剖爲羓去，避地民勞若蟻移。",
      "河决固非束薪塞，厦傾欲以一繩維。",
      "英雄到了多遺恨，孺子林宗百世師。"
    ],
    "added_time": "2026-01-03 01:10:58"
  },
  {
    "source_file": "poet.tang.4000.json",
    "title": "春日離長安客中言懷",
    "author": "駱賓王",
    "paragraphs": [
      "年華開早律，霽色蕩芳晨。",
      "城闕千門曉，山河四望春。",
      "御溝通太液，戚里對平津。",
      "寶瑟調中婦，金罍引上賓。",
      "劇談推曼倩，驚坐揖陳遵。",
      "意氣一言合，風期萬里親。",
      "自惟安直道，守拙忌因人。",
      "談器非先木，圖榮異後薪。",
      "揶揄慙路鬼，憔悴切波臣。",
      "玄草終疲漢，烏裘幾滯秦。",
      "生涯無歲月，岐路有風塵。",
      "還嗟太行道，處處白頭新。"
    ],
    "added_time": "2026-01-03 01:11:13"
  },
  {
    "source_file": "poet.song.62000.json",
    "title": "懷寄彭城朋好十首 劉四",
    "author": "賀鑄",
    "paragraphs": [
      "子仲安貧者，毗陵久罷歸。",
      "秋風一相憶，頼有燕西飛。"
    ],
    "added_time": "2026-01-03 01:11:38"
  },
  {
    "source_file": "poet.song.14000.json",
    "title": "聞高平公殂謝述哀感舊以助挽歌三首  其一",
    "author": "梅堯臣",
    "paragraphs": [
      "文章與功業，有志不能成。",
      "嘗以隮高位，終然屈大名。",
      "遺風猶可見，逝水更無情。",
      "歸卜青烏壠，韓城苦霧平。"
    ],
    "added_time": "2026-01-03 01:11:39"
  },
  {
    "source_file": "poet.song.227000.json",
    "title": "對紅藥有感",
    "author": "舒岳祥",
    "paragraphs": [
      "牡丹過後賣芍藥，清曉天街頻叫時。",
      "傳世園林鶑自占，有名花草蝶先知。",
      "百年富貴一場夢，千古英雄幾局棋。",
      "世上興亡總如此，我今嘆老復嗟衰。"
    ],
    "added_time": "2026-01-03 01:12:07"
  },
  {
    "source_file": "poet.song.15000.json",
    "title": "和范景仁王景彝殿中雜題三十八首並次韻 殿幕閒興",
    "author": "梅堯臣",
    "paragraphs": [
      "宮殿深沉處，鶑花爛漫時。",
      "關關哢清吭，蒨蒨發朱蕤。",
      "天上春應早，人間日轉遲。",
      "得賢如漢盛，五字變周詩。"
    ],
    "added_time": "2026-01-03 01:12:27"
  },
  {
    "source_file": "poet.song.237000.json",
    "title": "長耳相",
    "author": "董嗣杲",
    "paragraphs": [
      "眉目如生骨骼寒，後來曾紀短碑頑。",
      "雙垂長耳過肩角，千古遺軀落世間。",
      "覆履有方隨迹滅，守龕無語向僧閒。",
      "想知自醜難遮斷，兩扇禪扉及早闗。"
    ],
    "added_time": "2026-01-03 01:12:35"
  },
  {
    "source_file": "poet.song.218000.json",
    "title": "挽儲華谷四首  其三",
    "author": "衛宗武",
    "paragraphs": [
      "世慕長生術，君尤早用功。",
      "談玄徒至老，養素竟成空。",
      "身已隨朝露，神應到閬風。",
      "清言那復接，頼有注參同。"
    ],
    "added_time": "2026-01-03 01:12:45"
  },
  {
    "source_file": "poet.song.150000.json",
    "title": "遊乾明分韻得山字",
    "author": "陳造",
    "paragraphs": [
      "竹風清如水，浣我塵埃顔。",
      "老禪貧無錐，小破蔬筍慳。",
      "短轅下鴟夷，共此半日閑。",
      "住筆訊鶑燕，把盃屬江山。",
      "老夫病止飲，苦語澀莫刪。",
      "揆予郊島寒，著君季孟間。",
      "江柳未遽折，園花且同攀。",
      "後夜短亭夢，漫寄東風還。"
    ],
    "added_time": "2026-01-03 01:13:04"
  },
  {
    "source_file": "poet.song.150000.json",
    "title": "小飲俯江樓分韻得俯字",
    "author": "陳造",
    "paragraphs": [
      "流光肯貸人，春事遽如許。",
      "眼不到蜚鴻，身每念縛虎。",
      "他日載酒約，坐受陰寒阻。",
      "非君韻超俗，疇肯顧羈旅。",
      "今朝鶑花前，有興浩莫禦。",
      "茲樓可圖畫，山立瞰江滸。",
      "壯侔彭城蘇，氣吞潯陽庾。",
      "乘凌脫埃𡏖，盤躄上煙雨。",
      "向來狀雄觀，尚欠魁傑語。",
      "江山君周旋，得句忍不吐。",
      "詩成人未醉，鄰鷄喚亭午。",
      "新音略韶濩，至樂非簫鼓。",
      "却話庾與蘇，今古一仰俯。"
    ],
    "added_time": "2026-01-03 01:13:04"
  },
  {
    "source_file": "poet.song.150000.json",
    "title": "儀真諸公餞別",
    "author": "陳造",
    "paragraphs": [
      "旅懷我岑寂，詩語君雋永。",
      "新篇蜚墮前，坐閲仙府景。",
      "曉林媚紅酣，春池涵淥靜。",
      "叱吸風起籟，模寫燈取影。",
      "東園固成言，此境亦深靚。",
      "應世足變遷，爲謀難要領。",
      "酒車且新圖，客棹非舊整。",
      "明朝鷗鷺前，鴨綠渺千頃。",
      "飛觴擊鉢地，獨夜起重省。",
      "還應蓬背雨，閑滴魂夢冷。"
    ],
    "added_time": "2026-01-03 01:13:04"
  },
  {
    "source_file": "poet.tang.20000.json",
    "title": "奉報翰林張舍人見遺之詩",
    "author": "孟郊",
    "paragraphs": [
      "百蟲笑秋律，清削月夜聞。",
      "曉稜視聽微，風剪葉已紛。",
      "君子鑒大雅，老人非俊羣。",
      "收拾古所棄，俛仰補空文。",
      "孤韻恥春俗，餘響逸零雰。",
      "自然蹈終南，滌暑凌寒氛。",
      "巖霰不知午，磵澌鎮含曛。",
      "曾是醒古醉，所以多隱淪。",
      "江調樂之遠，溪謠生徒新。",
      "衆蘊有餘采，寒泉空哀呻。",
      "南謝竟莫至，北宋當時珍。",
      "賾靈各自異，酌酒誰能均。",
      "昔詠多寫諷，今詞詎無因。",
      "品松何高翠，宮殿沒荒榛。",
      "苔趾識宏製，沙潨游崩津。",
      "忽吟陶淵明，此即羲皇人。",
      "心放出天地，形拘在風塵。",
      "前賢素行階，夙嗜青山勤。",
      "達士立明鏡，朗言爲近臣。",
      "將期律萬有，傾倒甄無垠。",
      "鸑鷟應蟋蟀，絲毫意皆申。",
      "況於三千章，哀叩不爲神。"
    ],
    "added_time": "2026-01-03 01:13:20"
  },
  {
    "source_file": "poet.song.201000.json",
    "title": "驥孫晬日",
    "author": "劉克莊",
    "paragraphs": [
      "驥子丰神水似清，晬盤拏了太憨生。",
      "語遲未識罷并囝，性慧過如姊與兄。",
      "顧我高明慙父祖，願兒愚魯至公卿。",
      "何時長大勝冠带，處處將車捉轡行。"
    ],
    "added_time": "2026-01-03 01:13:33"
  },
  {
    "source_file": "poet.song.148000.json",
    "title": "伏蒙秘閣張丈寵顧下邑并以長篇爲貺降歎之餘牽勉繼韻仰求斤削僭率皇恐",
    "author": "朱熹",
    "paragraphs": [
      "向來滅迹東山東，閉門不問烏雌雄。",
      "門前有路向塵土，兩足未舉心先慵。",
      "當時亦有車馬客，此意欲說嗟誰同。",
      "窮居聊復追仲蔚，篤論何必須劉龔。",
      "平生故人子張子，相思安得長相從。",
      "每勞書疏問生死，坐想星宿羅心胸。",
      "幾年持節漢水上，木牛流馬旌旗紅。",
      "君王輟饋思頗牧，外庸且訖來朝宗。",
      "因能過我紫霄下，後乘載得珠簾櫳。",
      "蒼顔白髮應笑我，曷不飽卧陶窗風。",
      "開樽鵝池水清激，下馬醮石烟空濛。",
      "須臾路轉山更好，摩天巨刃排雙峰。",
      "少看銀河忽倒掛，直欲跳下清泠中。",
      "南臨匯澤共指點，縹緲貝闕浮珠宮。",
      "公言平日愛登覽，到此一洗羣山空。",
      "坐間爲我出奇句，不用遠寄南飛鴻。",
      "上言雲泉足奇賞，下歎契闊歡相逢。",
      "紛吾失脚墮世網，乃有此會寧天窮。",
      "流光過眼驚昨夢，舊約回首羞塵容。",
      "明朝却上煙艇去，滅沒萬頃追鳬翁。"
    ],
    "added_time": "2026-01-03 01:13:42"
  },
  {
    "source_file": "poet.song.73000.json",
    "title": "絕句",
    "author": "牧童",
    "paragraphs": [
      "草鋪橫野六七里，笛弄晚風三四聲。",
      "歸來飽飯黄昏後，不脫蓑衣卧月明。"
    ],
    "added_time": "2026-01-03 01:13:51"
  },
  {
    "source_file": "poet.song.177000.json",
    "title": "留客煮餠因過山寺煎茶",
    "author": "韓淲",
    "paragraphs": [
      "旋掃荒凉喜客來，胡牀隨處坐徘徊。",
      "野亭湯餠談方透，山寺茶香望轉開。",
      "風近凜秋多落葉，雨收殘照少飛埃。",
      "大都識賞非難事，莫被旁人富貴催。"
    ],
    "added_time": "2026-01-03 01:14:01"
  },
  {
    "source_file": "poet.song.183000.json",
    "title": "和吳伯綸早梅",
    "author": "蔡沈",
    "paragraphs": [
      "籬落當歲暮，春至無人知。",
      "鸞鶴倏爾集，蜂蝶還先期。",
      "月落步疎影，空明見幽姿。",
      "香氣誰與達，頼有清風吹。"
    ],
    "added_time": "2026-01-03 01:14:17"
  },
  {
    "source_file": "poet.song.22000.json",
    "title": "和黄介夫憶竹",
    "author": "蔡襄",
    "paragraphs": [
      "君家有美竹，繞廬千百個。",
      "種時意慮深，別後年華過。",
      "顔色日益新，根本久已播。",
      "石間鳴溜去，烟外哀禽和。",
      "子特何依因，茲焉辜嘯卧。",
      "慈親齒髮暮，學宦非敢惰。",
      "風雲乖會遇，羽翼頓摧挫。",
      "遺經極精究，收功若計課。",
      "懷策遊鉅公，鯁語幾喙唾。",
      "忍腹大窮歸，離魂費招些。",
      "予嘗欲論薦，身微蟻在磨。",
      "藉令或指擿，聲名屢自墮。",
      "吾師天下賢，黠羌久未破。",
      "屈禮致豪英，雋材多將佐。",
      "古來死恩士，乃是翳桑餓。",
      "況子挾所能，何門不驚坐。",
      "丈夫感氣義，豈肯類市貨。",
      "行矣勿棲遲，曷日祖車軑。",
      "憶竹夙有尚，直節無染涴。",
      "勉哉困益堅，持之以爲賀。"
    ],
    "added_time": "2026-01-03 01:14:36"
  },
  {
    "source_file": "poet.song.141000.json",
    "title": "發中橋二首  其一",
    "author": "楊萬里",
    "paragraphs": [
      "濕轎乘涼入，斜燈借路明。",
      "柳欹元不倒，橋闊自多驚。",
      "宿霤停殘滴，朝曦放快晴。",
      "溪流太無頼，不作一聲聲。"
    ],
    "added_time": "2026-01-03 01:14:37"
  },
  {
    "source_file": "poet.song.208000.json",
    "title": "供銓部職",
    "author": "徐元杰",
    "paragraphs": [
      "愚生何幸聖明遭，官府宮牆上界高。",
      "冰雪身心參宿列，日星條令揭天曹。",
      "二南美意存周召，九德淳風慨禹皋。",
      "我亦空餐慙汝士，諄諄惟切痛民膏。"
    ],
    "added_time": "2026-01-03 01:14:54"
  },
  {
    "source_file": "poet.song.62000.json",
    "title": "送王西樞出鎮鄭圃八首  其六",
    "author": "賀鑄",
    "paragraphs": [
      "來暖西樞席，斯民頼已多。",
      "前春鳳池水，四海漲恩波。"
    ],
    "added_time": "2026-01-03 01:15:03"
  },
  {
    "source_file": "poet.song.40000.json",
    "title": "禅僧巖",
    "author": "沈遼",
    "paragraphs": [
      "瀟湘山水窮欲偏，最後乃得禅僧巖。",
      "禅僧成道久已化，獨有崖崿青巉巉。",
      "降身入洞不甚險，突兀三室誰彫劖。",
      "東西有道若蛇竇，白雲羃羃門無緘。",
      "持火旁行不知際，七穿八竅遥相銜。",
      "涓涓乳泉白如雪，由來此地殊仙凡。",
      "主人引我復深入，行指岰穴尤嵌巖。",
      "中間石鼓有異響，擊拊想可參韶咸。",
      "吾身久病苦下溼，復畏神怪來邀攙。",
      "直趣出洞上南巘，豁若巨海張雲帆。",
      "山花斕斑出竹杪，亦有禽鳥聲諵諵。",
      "欲還未可復小駐，日脚已過東岡杉。"
    ],
    "added_time": "2026-01-03 01:15:25"
  },
  {
    "source_file": "poet.song.40000.json",
    "title": "奉謝上官令詩卷",
    "author": "沈遼",
    "paragraphs": [
      "一軸新詩錦不如，何爲輕易贈狂夫。",
      "巴山楚水無窮勝，不必王維更畫圖。"
    ],
    "added_time": "2026-01-03 01:15:25"
  },
  {
    "source_file": "poet.song.40000.json",
    "title": "贈别子瞻",
    "author": "沈遼",
    "paragraphs": [
      "平生雅游眉陽客，五年不見鬚已白。",
      "借田東坡在江北，芟夷蓬蒿自種麥。",
      "相逢不盡一樽酒，故態那復論歡戚。",
      "手抱阿武勸餘瀝，維摩老夫失定力。",
      "老夫寂寂出三湘，更欲卜居池水陽。",
      "薄田止須數十畝，田上更樹麻與桑。",
      "老來正苦迫生事，清明雖近猶可秧。",
      "罷亞若可博乾麨，以無易有遥相望。",
      "我舟即行不可駐，欲卜後會誠茫茫。",
      "他時有信若可寄，不用辛苦爲詩章。"
    ],
    "added_time": "2026-01-03 01:15:25"
  },
  {
    "source_file": "poet.song.40000.json",
    "title": "題子瞻雪堂即次前韻",
    "author": "沈遼",
    "paragraphs": [
      "眉陽先生齊安客，雪中作堂愛雪白。",
      "堂下佳蔬已數畦，堂東更種連坡麥。",
      "不能下帷學董相，何暇悲歌如寗戚。",
      "布裘藜杖自來往，山禽幽弄均春力。",
      "桉上詩書羅縑緗，爐中燒藥笑王陽。",
      "晨炊且糴北倉粟，冬服已指山前桑。",
      "南岡差髙多種橘，迤北漸下宜栽秧。",
      "北鄰亦有放達士，道路壺榼常相望。"
    ],
    "added_time": "2026-01-03 01:15:25"
  },
  {
    "source_file": "poet.song.40000.json",
    "title": "德相送荆公三詩用元韻戯爲之",
    "author": "沈遼",
    "paragraphs": [
      "幽居卧山間，不與世相接。",
      "餘生委蒲柳，滯想遺空劫。",
      "德相蚤相親，顧我情未厭。",
      "數枉南堤步，更引青谿艓。",
      "相見亦何事，坐對羣峰疊。",
      "春陽始萌動，煙嵐森劍鋏。",
      "亷纖數日雨，萬里浮塵浥。",
      "赤白未殘花，修穠半敷葉。",
      "行招老僧語，遥瞩東田饁。",
      "窮崖歷可造，峻流誰敢涉。",
      "衰齡易生倦，幽巖就調攝。",
      "德相知我憊，雙眸困垂睫。",
      "髙詠楚公作，欲引維摩箑。",
      "初聞未甚解，静聽疑可獵。",
      "有如太華峰，跛躄豈易躡。",
      "不知泛滄海，何力施舟楫。",
      "遥窺土山勝，昔乃文靖業。",
      "二公雖異時，名德遠相躐。",
      "山川若有待，風物增悲惵。",
      "未知蔡侯履，孰與支郎蹀。",
      "勝遊可概見，筆力方峨嶪。",
      "更紓别後情，琅琅鋪簡牒。",
      "倡髙必和寡，排比安且帖。",
      "簫竽合古律，宫商自諧協。",
      "世人所欽慕，有口空嚅囁。",
      "東床坦腹士，左右參經笈。",
      "爲賦奕棋句，璆琳吐胸脇。",
      "鏘然不可閉，由來知健捷。",
      "謂如伯升勇，揚兵開宛葉。",
      "豈比文信君，無謀喪張靨。",
      "致死在必勝，甘言方示怯。",
      "尾章示戒訓，足以傳芳諜。",
      "後生知自勵，何必棰楚挟。",
      "正如嚼冰雪，清冷快牙頰。",
      "我昔造公室，公方任調燮。",
      "辱枉淵明贈，今猶秘巾篋。",
      "當時隳官去，終身欣廢跕。",
      "冠带遂已捐，頭腦深埋擪。",
      "肯羡冥冥鴻，安知栩栩蝶。",
      "心清久無夢，神固安知魘。",
      "少小銳文史，老大心更懾。",
      "是古豈余心，非今寧我愜。",
      "况復論翰墨，爾来那可輒。",
      "不識渾脱舞，何愧張顛帖。",
      "所居飬鵝鴈，菰蒲觀啑喋。",
      "亦有藜藿畦，粗充匕與梜。",
      "孰知名可貴，安用祿爲槢。",
      "無求豈有沮，不動誰能嗋。",
      "汝堅百萬衆，淮濆空雉堞。",
      "陵陽丈五墳，朱雲本輕俠。",
      "百年竟何往，終當封馬鬛。",
      "何必悵霜毛，更向窗前鑷。"
    ],
    "added_time": "2026-01-03 01:15:25"
  },
  {
    "source_file": "poet.song.167000.json",
    "title": "過商叟林居蒙示半村詩集及曾吉父宏父王元渤詩卷因用前者奉簡之韵作二詩上呈商叟許抄半村詩集見遺故及之  其二",
    "author": "趙蕃",
    "paragraphs": [
      "結交早日類知名，豈但當年王與曾。",
      "野鶩家雞隨所嗜，玉環飛燕詎宜憎。",
      "筌蹄久矣成深悟，駑馬猶當勉未能。",
      "好取他山細摹刻，客來傳寫怕相仍。"
    ],
    "added_time": "2026-01-03 01:16:09"
  },
  {
    "source_file": "poet.song.211000.json",
    "title": "雁來紅  其一",
    "author": "方岳",
    "paragraphs": [
      "是葉青青花片紅，剪裁無巧似春風。",
      "誰將葉作花顔色，更與春風迥不同。"
    ],
    "added_time": "2026-01-03 01:16:58"
  },
  {
    "source_file": "poet.song.151000.json",
    "title": "元日訪丁端叔安撫二首  其一",
    "author": "陳造",
    "paragraphs": [
      "幾夜徒勞夢帝宸，行貲已橐更逡巡。",
      "北山祇合追逋客，南道于今欠主人。",
      "表表德名當世重，堂堂公議有時申。",
      "繼今重策沖霄足，鶚表胡寧後隠淪。"
    ],
    "added_time": "2026-01-03 01:16:58"
  },
  {
    "source_file": "poet.song.151000.json",
    "title": "次韻王編修二首  其二",
    "author": "陳造",
    "paragraphs": [
      "老誓捐書斷苦吟，君苗筆硯戴逵琴。",
      "因君又試推敲手，揆我終慙繳繹音。",
      "漫作蠹魚餐朽策，倏聽鵯鵊語中林。",
      "肉臺盤客曾丁字，碧酒留賓聽淺深。"
    ],
    "added_time": "2026-01-03 01:16:58"
  },
  {
    "source_file": "poet.song.14000.json",
    "title": "送王察推縝之鄧州",
    "author": "梅堯臣",
    "paragraphs": [
      "昔向南陽憶洛陽，秋橙初熟半林黄。",
      "車過白水沙痕闊，鴈落鉗盧稻穟長。",
      "廢壘漢碑金刻字，古原秦冢石爲羊。",
      "太平羽檄何曾有，賓主相歡菊薦觴。"
    ],
    "added_time": "2026-01-03 01:17:04"
  },
  {
    "source_file": "poet.song.201000.json",
    "title": "小雪後二日二首  其一",
    "author": "劉克莊",
    "paragraphs": [
      "吾評世間病，至慘莫如盲。",
      "親友不覿面，子孫惟認聲。",
      "根存神不死，食既魄難生。",
      "頼有鬳齋老，書來弔失明。"
    ],
    "added_time": "2026-01-03 01:17:30"
  },
  {
    "source_file": "poet.song.227000.json",
    "title": "三月二十三日效樂天體",
    "author": "舒岳祥",
    "paragraphs": [
      "習習東風白苧裘，餘寒未盡滯清愁。",
      "柳疑楚舞腰偏細，鶑學吳音舌更柔。",
      "好景良辰千古在，騷人墨客幾時休。",
      "一年佳致惟春莫，可惜花飛人白頭。"
    ],
    "added_time": "2026-01-03 01:18:10"
  },
  {
    "source_file": "poet.song.227000.json",
    "title": "小酌送春",
    "author": "舒岳祥",
    "paragraphs": [
      "春風元逐土牛來，欲去金錢買不回。",
      "莫道鶑花拋白髮，且將蠶豆伴青梅。",
      "落花流水辭梁苑，芳草斜陽上楚臺。",
      "孝子不嫌閑寂坐，綠陰如屋兩三杯。"
    ],
    "added_time": "2026-01-03 01:18:10"
  },
  {
    "source_file": "poet.song.150000.json",
    "title": "寄嚴文炳  其九",
    "author": "陳造",
    "paragraphs": [
      "石湖良樂眼，收士冀北空。",
      "嗟我孤所期，經世老無庸。",
      "一莊頼芥庵，報厚艾亦豐。",
      "賓實得美謚，表表無終窮。"
    ],
    "added_time": "2026-01-03 01:18:11"
  },
  {
    "source_file": "poet.tang.20000.json",
    "title": "送李尊師玄",
    "author": "孟郊",
    "paragraphs": [
      "口誦碧簡文，身是青霞君。",
      "頭冠兩片月，肩披一條雲。",
      "松骨輕自飛，鶴心高不羣。"
    ],
    "added_time": "2026-01-03 01:18:27"
  },
  {
    "source_file": "poet.song.167000.json",
    "title": "初八日過總持以雨不得觀龍井休日再往經孺子亭又過南昌縣側訪梅僊舊宅黄冠居之觀名屢易今爲報恩光孝",
    "author": "趙蕃",
    "paragraphs": [
      "滿城車馬走塵埃，湖上幽蹊長積苔。",
      "喟嘆高風尚千載，殷勤兩日爲重來。",
      "吾生詎老五斗米，此地終期三徑開。",
      "大厦崇成非往者，況予擁腫自樗材。"
    ],
    "added_time": "2026-01-03 01:18:58"
  },
  {
    "source_file": "poet.song.148000.json",
    "title": "戲贈勝私老友",
    "author": "朱熹",
    "paragraphs": [
      "槐花黄盡不關渠，老向功名意自踈。",
      "乞得山田三百畝，青燈徹夜課農書。"
    ],
    "added_time": "2026-01-03 01:19:26"
  },
  {
    "source_file": "poet.song.14000.json",
    "title": "書南事",
    "author": "梅堯臣",
    "paragraphs": [
      "大梁國南門，馹騎方騰趨。",
      "波波一何急，蠻寇圍番禺。",
      "番禺本無備，前頼魏大夫。",
      "大夫築子城，今得守以須。",
      "兵雖不滿萬，閉壁堪指呼。",
      "老幼轉木石，壯健操矛弧。",
      "廩庫得以完，日月不易圖。",
      "城中舊無井，魏鑿安轆轤。",
      "魏由飛語去，不使立外郛。",
      "古稱時有待，淺薄皆謂紆。",
      "曲突與爛額，看取報功殊。"
    ],
    "added_time": "2026-01-03 01:20:19"
  },
  {
    "source_file": "poet.song.237000.json",
    "title": "勝景園",
    "author": "董嗣杲",
    "paragraphs": [
      "名花嫋嫋草纎纎，臺榭隨幽逐勝添。",
      "十様結亭環水樹，一碑述記卧風簷。",
      "梅闗橋落停𣡬鑰，射圃樓空失垜簾。",
      "向日相傳誰學吠，村莊畢竟出沽帘。"
    ],
    "added_time": "2026-01-03 01:20:28"
  },
  {
    "source_file": "poet.song.227000.json",
    "title": "次韻答孫平叔感春之作  其二",
    "author": "舒岳祥",
    "paragraphs": [
      "五陵三輔少年場，往事歡娛總不傷。",
      "閲世鶑花見興廢，隨時蜂蝶有炎凉。",
      "原嘗館寂生春草，田竇門荒掩夕陽。",
      "漢殿唐宮亦如此，由來天道本茫茫。"
    ],
    "added_time": "2026-01-03 01:20:34"
  },
  {
    "source_file": "poet.song.183000.json",
    "title": "次韵安撫侍郎勸耕喜雨之什",
    "author": "度正",
    "paragraphs": [
      "田家何所樂，所樂日未曛。",
      "男耕而禾稼，女桑而襦裙。",
      "面垢落塈塗，目眩濕薪熏。",
      "婦子饁南畝，詩人嘗云云。",
      "使車出東郊，好雨清塵氛。",
      "會集諸父老，申之以儉勤。",
      "父老歌且舞，未飲意已醺。",
      "峩峩欲傾欹，眊眊聳聽聞。",
      "扶携兩階上，瀲灧泛十分。",
      "丁寧付訓詞，歸詔爾仍雲。",
      "或笑言唯唯，或喜氣氳氳。",
      "俯首側玄冠，駢肩望朱幩。",
      "通宵得膏澤，綠波漲河濆。",
      "輕風扇微和，草木亦欣欣。",
      "正也何其幸，連年與禮文。",
      "念昔在農畝，備嘗辛與葷。",
      "朅來充邑官，簿書困紛紛。",
      "書生適我願，端頼賢使君。",
      "人苟得所依，何畏乎織紋。",
      "感知無以報，茅塞當深耘。"
    ],
    "added_time": "2026-01-03 01:20:47"
  },
  {
    "source_file": "poet.song.183000.json",
    "title": "送新四川茶馬",
    "author": "度正",
    "paragraphs": [
      "慶元二年春，有詔來自東。",
      "曰東川漕臣，憂國盡變通。",
      "東川十五郡，連年歲不豐。",
      "國計僅以足，民力幾窮空。",
      "頼茲經綸手，調護遂奏功。",
      "曰維榷牧司，有言驚聖聰。",
      "咨爾予漕臣，僉言爾惟忠。",
      "往哉其撫事，惟和惟其中。",
      "蜀人聞天書，喜氣如春風。",
      "竊思斟酌權，大概不可窮。",
      "在昔元祐間，委付失狂童。",
      "苞苴肆分行，錐刀到心胸。",
      "小蘇抗章論，大蘇以詩攻。",
      "至今百世下，得失爛如烘。",
      "明公冰霜姿，材業尤雄雄。",
      "剸割一指間，妙用付天工。",
      "鳥獸雖無知，好惡人則同。",
      "覿德自來馴，遇暴輒興戎。",
      "從茲三邊人，稽首不敢凶。",
      "蜀人願公留，天子將思公。",
      "謂公曰還歸，其以來年冬。"
    ],
    "added_time": "2026-01-03 01:20:47"
  },
  {
    "source_file": "poet.song.183000.json",
    "title": "送王中父制幹東歸探韵得限字分韵用離別不堪無限意艱危深仗濟時才",
    "author": "度正",
    "paragraphs": [
      "漢使東南來，幕府皆異産。",
      "英英江左家，浩浩富編簡。",
      "幾年翔學海，屢薦升士版。",
      "大焉合訏謨，小亦堪論譔。",
      "橫身借前箸，逸氣薄雲棧。",
      "向雖稔聲名，曾未陪笑莞。",
      "邂逅解白眉，軒豁蒙青眼。",
      "俊遊得從容，微辭略往返。",
      "扁舟賦歸程，駿馬馳平坂。",
      "上策今安在，時髦貴謹柬。",
      "中規儻前定，外患豈足剗。",
      "善保千金軀，欲語意無限。"
    ],
    "added_time": "2026-01-03 01:20:47"
  },
  {
    "source_file": "poet.song.167000.json",
    "title": "書懷",
    "author": "趙蕃",
    "paragraphs": [
      "春風吹雨又吹晴，柳樹能青桃樹明。",
      "細履野蹊初見蝶，却行幽徑未聞鶑。",
      "布衾雖破猶堪典，菜甲縱稀亦可羹。",
      "政擬遠同嵇叔夜，一尊濁酒話平生。"
    ],
    "added_time": "2026-01-03 01:20:55"
  },
  {
    "source_file": "poet.song.151000.json",
    "title": "再贈澤卿商卿道舊三首  其三",
    "author": "陳造",
    "paragraphs": [
      "過眼紛紛更問爲，幽人生死况能齊。",
      "海桑恐礙日車轍，宸極劣爲天磨臍。",
      "臧穀君方墮書蠹，研桑我亦笑醯鷄。",
      "晚知戰勝輕千乘，悔厭晨鹽與暮虀。"
    ],
    "added_time": "2026-01-03 01:21:02"
  },
  {
    "source_file": "poet.song.97000.json",
    "title": "謝人寄茶",
    "author": "王洋",
    "paragraphs": [
      "建溪珪璧能圓方，萬錢一啜難輕償。",
      "奔騰千里羞貢篚，天應不數金錢綱。",
      "侯家錢如大國楚，陵肉澠漿推大戶。",
      "早知煩滯厭膏粱，貴此新香兩三數。",
      "一朝百室困干戈，在十于今或去五。",
      "老工既死無典刑，髣髴兒孫追故步。",
      "誰令遠寄山澤仙，來洗沈疴太華巔。",
      "攻頑治癬恨無術，且共山頭玉井蓮。",
      "殷勤更語抱琴客，不用君歸人未眠。"
    ],
    "added_time": "2026-01-03 01:21:06"
  },
  {
    "source_file": "poet.song.97000.json",
    "title": "嘗新茶",
    "author": "王洋",
    "paragraphs": [
      "僧催坐夏麥留寒，吳人未御絺綌單。",
      "溪雲谷雨作昏翳，思假快飲消沈煩。",
      "商人遠處抱珪璧，千里來從建溪側。",
      "報云蟄戶起驚雷，鞭走龍蛇鬼神力。",
      "色新茗嫩取相宜，留得一年春雪白。",
      "先修天貢奉珍團，次向人間散春色。",
      "僧窗虛白無埃塵，碾寬羅細杯勺勻。",
      "寒泉一種已清絕，况此靈品天香新。",
      "人間富貴有除折，靜中此味真殊絕。",
      "誰言僧飯獨蕭條，勝處誰容較優劣。"
    ],
    "added_time": "2026-01-03 01:21:06"
  },
  {
    "source_file": "poet.song.32000.json",
    "title": "同陳和叔遊北山",
    "author": "王安石",
    "paragraphs": [
      "春風蕩屋雨填溝，東閤翛然擁罽裘。",
      "鄰壁黄粱炊未熟，喚迴殘夢有鳴騶。"
    ],
    "added_time": "2026-01-03 01:21:11"
  },
  {
    "source_file": "poet.tang.52000.json",
    "title": "五言奉和咏棋應詔 一",
    "author": "劉子翼",
    "paragraphs": [
      "一枰位纔設，兩敵智俱申。",
      "勢危翻効古，行[險]乍爲新。",
      "稱征非禦寇，言劫詎侵人。",
      "欲知情慮審，鴻雁不留神。"
    ],
    "added_time": "2026-01-03 01:22:10"
  },
  {
    "source_file": "poet.song.245000.json",
    "title": "清明次韻趙登",
    "author": "于石",
    "paragraphs": [
      "九十春光半晦明，東郊携手趁新晴。",
      "飄零風絮如行客，冷煖厨烟見世情。",
      "宿雨鞦韆花有淚，斜陽古塚草無名。",
      "勸君且盡樽前興，柳上一聲何處鶑。"
    ],
    "added_time": "2026-01-03 01:22:42"
  },
  {
    "source_file": "poet.song.87000.json",
    "title": "寄題折將軍家忠勇堂",
    "author": "周紫芝",
    "paragraphs": [
      "折侯古將家，雄筭讋邊土。",
      "將軍最晚出，驍勇不媚嫵。",
      "十年守雁門，飛矢射猛虎。",
      "平生程不識，不作一錢數。",
      "誓言月支胡，唾手端可取。",
      "夜半奏捷書，歡聲曉飛舞。",
      "雲旗塗黄金，彩錯映寰宇。",
      "談笑開華堂，忠勇掲天語。",
      "功成倘堅壁，鎮靜古所與。",
      "何當使敵人，開户玩處女。",
      "置酒日高會，緩带擊歌鼓。",
      "要令無智名，折衝在樽俎。"
    ],
    "added_time": "2026-01-03 01:23:54"
  },
  {
    "source_file": "poet.song.148000.json",
    "title": "奉同尤延之提舉廬山雜詠十四篇 開先潄玉亭",
    "author": "朱熹",
    "paragraphs": [
      "奇哉康山陽，雙劍屹對起。",
      "上有橫飛雲，下有瀑布水。",
      "崩騰復璀璨，佳麗更雄偉。",
      "勢從三梁外，影落明湖裏。",
      "平生兩仙句，詠嘆深仰止。",
      "三年落星灣，悵望眼空瞇。",
      "今朝隨杖屨，得此弄清泚。",
      "更誦玉虹篇，塵襟諒昭洗。"
    ],
    "added_time": "2026-01-03 01:23:59"
  },
  {
    "source_file": "poet.song.63000.json",
    "title": "視田五首贈八弟無斁  其四",
    "author": "晁補之",
    "paragraphs": [
      "家世不爲農，長安有大第。",
      "官糧弗充口，萬里聊自庇。",
      "一從學聱牙，世事百色廢。",
      "賣牛姑補屋，歲晚霜雪至。"
    ],
    "added_time": "2026-01-03 01:24:03"
  },
  {
    "source_file": "poet.song.63000.json",
    "title": "視田五首贈八弟無斁  其五",
    "author": "晁補之",
    "paragraphs": [
      "居貧廢文字，銚鎒學苦耕。",
      "怪子獨伶俜，久與地力爭。",
      "苦耕又不時，狐虺日縱橫。",
      "高原一釋耒，歎息心怦怦。"
    ],
    "added_time": "2026-01-03 01:24:03"
  },
  {
    "source_file": "poet.song.63000.json",
    "title": "即事一首次韵祝朝奉十一丈",
    "author": "晁補之",
    "paragraphs": [
      "平生交游情，獨處不可乍。",
      "那爲一馬飲，濁水噴百馬。",
      "弦歌高樓上，但恨知者寡。",
      "丈人遺世心，口語儻能借。",
      "不然抱幽璞，終歲裹幞帊。",
      "坐令青蠅繁，暫出刑兩踝。",
      "儒冠成自誤，歸去無屋瓦。",
      "頼逢里中賢，築室各萧洒。",
      "及時秫麥賤，樽酒得同把。",
      "安能效乾沒，肩與市人亞。",
      "居然邑里號，曾墨爲還駕。",
      "况在竈奧間，欲恥王孫賈。",
      "東方錢二百，得米稚啼嗄。",
      "嘲笑坐窮辰，無肉飽伏假。",
      "尚聞剝啄聲，聊復屣屐迓。",
      "子常妙工詩，蘇李掩曹謝。",
      "有時醉酕醄，大笑翻盞斝。",
      "倒床鼻息惡，喚起對殘灺。",
      "復古志尚奇，衆競方獨暇。",
      "捫蝨與人言，豈不逢譴訝。",
      "崇朝潔腹坐，往往食旁舍。",
      "子固業少成，議論媲風雅。",
      "嘗聞莊生說，乃慕巨魚化。",
      "平居似晏子，志念能自下。",
      "而我獨迂疏，通人所譏駡。",
      "正頼觴詠中，得意自陶寫。",
      "留連接清晤，欲起不能罷。",
      "是時春雨餘，桑密鳩鳴野。",
      "城隅園圃近，款段亦時跨。",
      "便恐百卉闌，晼晚侵朱夏。",
      "人生形骸累，未免俗情詐。",
      "此理豈外求，猶煩詹尹卦。",
      "清風穆然在，如渴啗甘蔗。",
      "況我自散材，谷口躬耕者。",
      "去年秋不在，匏瓠緣庭架。",
      "低回迫榮利，妻子憐王霸。",
      "橫經亦彊顔，己取或人捨。",
      "但慮宰我愚，松柏談三社。",
      "翛然一室內，黄卷開佳話。",
      "尺璧競寸陰，寧復當論價。",
      "吟哦愁肝腎，蟋蟀吊長夜。",
      "鄙俚頗近情，持用自悲詫。",
      "功名與道義，熊掌偕魚炙。",
      "二事良難兼，夫子賢點也。"
    ],
    "added_time": "2026-01-03 01:24:03"
  },
  {
    "source_file": "poet.song.63000.json",
    "title": "謁岱祠即事",
    "author": "晁補之",
    "paragraphs": [
      "澤南三百里，極望橫天雲。",
      "雲端色凝黛，諦視初可分。",
      "崢嶸介丘像，澒洞元氣屯。",
      "頃刻有變化，慘澹殊明昏。",
      "天行帝出震，其位生物元。",
      "不周僨西北，川乃東南奔。",
      "寧知六鼇死，竟使二山淪。",
      "不有是難傾，孰維大塊根。",
      "嘗聞周官說，實惟天帝孫。",
      "神靈所鎮守，民物斯芘存。",
      "幽明脗一理，有道惟常尊。",
      "不覺下馬拜，僮奴亦蹲循。",
      "迺知正直理，足使冥頑敦。",
      "三王有損益，商人所尊神。",
      "明法或不懼，夜行安得逡。",
      "以此輔世教，庶幾驅驁民。",
      "暮宿太平驛，不眠慮絲棼。",
      "明朝好天色，萬象開胚渾。",
      "勢橫恒碣盡，支壓齊魯蹲。",
      "五色冒日觀，一握通帝閽。",
      "恢拓下嶊嶉，青蒼上氤氳。",
      "泉石競沮洳，煙嵐互紛綸。",
      "高舉躐風海，深蹯跆火輪。",
      "濤波卷堆阜，一一溟渤吞。",
      "棋枰視井邑，匕箸藏松椿。",
      "碧瓦峙雙闕，紅牆繚長闉。",
      "願瞻巖閟客，內滌邪垢魂。",
      "賜臣登絕頂，一覽神秀原。",
      "萬壑射窈窕，三壇矗嶙峋。",
      "莽不睹項領，何能窮䏶跟。",
      "稍稍指鳬繹，依依數亭云。",
      "松列大夫爵，驘識將軍墳。",
      "瑣屑澗花麗，霏微崖藥薰。",
      "廣大良有以，奇險安足論。",
      "瑰詭有形上，頹然德彌惇。",
      "得無希夷子，傲世逃深蓁。",
      "亦有黄冠士，相對如麖麏。",
      "此曹嚙草木，語道良未聞。",
      "解榻坐中觀，洗心馳大鈞。",
      "形氣要得一，不然隨物泯。",
      "是事亦姑置，幽尋聊可勤。",
      "初疑無字碑，瑩潔誰敢文。",
      "又怪玉女井，高絕何由奫。",
      "俯穿鬭仙巖，鳥下天壁垠。",
      "側度五賢堂，熊經背逡巡。",
      "劍石危數履，女蘿柔屢捫。",
      "揮斥八極遠，風來袂軒軒。",
      "寥廓自無梯，猶疑天可賓。",
      "陰谷不敢視，恐落魑魅羣。",
      "安得遂獨往，身如黄鵠翻。",
      "周流遍五嶽，採掇芝英繁。",
      "即欲憩圓嶠，或當止崑崙。",
      "衆真迎我語，一笑顔玉溫。",
      "是中差可樂，子胡戀塵樊。",
      "答此太遺物，身閒猶事君。",
      "重華迹已遠，秦漢事方煩。",
      "成功屬吾宋，五禮垂後昆。",
      "皇帝二載春，臣備太史員。",
      "紬繹自帝典，頗識康哉言。",
      "泥金白玉字，願頌無前勳。",
      "有志類韓愈，無書愧文園。",
      "臣髮將雪素，臣心猶日暾。",
      "今此在林藪，跳身同玃猿。",
      "徒觀衆山小，愁絕下天門。"
    ],
    "added_time": "2026-01-03 01:24:03"
  },
  {
    "source_file": "poet.song.63000.json",
    "title": "遊信州南巖",
    "author": "晁補之",
    "paragraphs": [
      "南巖夫何爲，山作天倚蓋。",
      "山南豁山腹，飛頂覆其外。",
      "初如鵬將翔，膺擊羣麓背。",
      "乍似海大魚，呀口噞而嘬。",
      "當空橫廣額，架屋喉舌內。",
      "仰窺駭憑凌，俯進愁壓墜。",
      "嘗聆釋氏說，仰覆各世界。",
      "千間未可著，五畝良不隘。",
      "清泠氣射人，熱惱從此潰。",
      "崖奔木疏瘦，谷遠鳥幽怪。",
      "問僧何年居，投老四五輩。",
      "問客何人來，官滿或一再。",
      "而予與二子，高興偶相戒。",
      "松舟下清江，毛髮數蝦蟹。",
      "籃輿上峻嶺，幢節望杉檜。",
      "李侯勛門胄，文采山作繪。",
      "趙君儒林孫，嫮美蘭結珮。",
      "不爲城郭遊，繼月此于邁。",
      "寧知老逾拙，意在精賞退。",
      "得居溪南山，食飲與山對。",
      "夔魈入奧穾，雲雨出巾襘。",
      "古人戒賤目，慣睹誰復貴。",
      "顧此誠未逢，欣然與心會。",
      "彭湖兩崖蹙，泉作一線霈。",
      "禪月古臺空，靈山自明晦。",
      "搜奇獲三勝，趣懶同一慨。",
      "但憂久聱牙，尚喜無蔕芥。",
      "平生所驅使，詩酒俱好在。",
      "天涯得吾侶，物外從所快。",
      "便欲登赤城，一觀天宇大。"
    ],
    "added_time": "2026-01-03 01:24:03"
  },
  {
    "source_file": "poet.song.227000.json",
    "title": "楊花",
    "author": "舒岳祥",
    "paragraphs": [
      "斷茸冉冉青樓外，浮影悠悠紫陌間。",
      "晴日暖風真得所，遊絲野馬與俱閒。",
      "舞經林苑鶑銜去，飛去簾櫳燕掠還。",
      "莫把蘆花來比擬，秋深客子更愁顔。"
    ],
    "added_time": "2026-01-03 01:24:08"
  },
  {
    "source_file": "poet.song.73000.json",
    "title": "送李容甫歸北都",
    "author": "李昭玘",
    "paragraphs": [
      "先生讀書不下堂，堂上有客語琅琅。",
      "弟子出觀如堵牆，怪君眉彩生光芒。",
      "北都晁夫子，一別久相望。",
      "君來道信問，使我開肺腸。",
      "三日不改服，猶覺芝蘭香。",
      "平生寡投分，一笑且云樂。",
      "慇懃發黄卷，鈍吻慳應□。",
      "大杵撞啞鐘，已厭音響惡。",
      "更慚河伯觀，未易窮海若。",
      "索寞歲華晚，颼颼黄葉秋。",
      "歸心劇流水，忽忽不可留。",
      "固知此鱣鯨，肯託尋常溝。",
      "直須見老聃，可化南榮儔。",
      "海州歲有沖天鵠，卵如萍實光琢玉，蜀鷄眇然何敢伏。",
      "羽成不須求日浴，一舉將驚萬人目。"
    ],
    "added_time": "2026-01-03 01:24:12"
  },
  {
    "source_file": "poet.song.73000.json",
    "title": "雪堂詩寄子瞻",
    "author": "李昭玘",
    "paragraphs": [
      "愁雲蔽日昏風發，鵝毛大片舞空闊。",
      "陰崖冰壓木枝折，一鳥不飛人足絕。",
      "山翁口掉肩擁褐，斫竹撐茅勞架結。",
      "堂成不用巧丹涅，却畫東坡四山雪。",
      "羣石嶄嶄爭皎潔，門外堂間兩清洌。",
      "萬境一心同瑩徹，石床雲生濕肌髮。",
      "布被颼颼冷於鐵，半夜哀猿叫山月。",
      "山翁高哦響修越，不道妻啼憂米竭。",
      "世事薰膏付灰滅，長安高門奔請謁。",
      "赤日炙背沙埋轍，僕夫汗流馬吐舌。",
      "三謁不逢腹欲爇，怒氣恐成疽毒裂。",
      "狂走不須求扇暍，此堂一登能濯熱。"
    ],
    "added_time": "2026-01-03 01:24:12"
  },
  {
    "source_file": "poet.song.115000.json",
    "title": "叔父知縣慶宅并章服",
    "author": "史浩",
    "paragraphs": [
      "芝檢熒熒金縷黄，拜恩初捧鵲爐香。",
      "花籠麗日暉朱綬，燕啄新泥上畫梁。",
      "歌遏行雲鶑睍睆，舞飄回雪蝶輕狂。",
      "一巵競祝雙椿老，佇看于飛到玉堂。"
    ],
    "added_time": "2026-01-03 01:24:54"
  },
  {
    "source_file": "poet.song.97000.json",
    "title": "題范子濟雙頭芍藥",
    "author": "王洋",
    "paragraphs": [
      "煙粘草露珠結窼，淮上人疑春未多。",
      "揚州東部紛芍藥，已與天地分中和。",
      "雙苞一色生同蒂，不是花妖是和氣。",
      "恩霑雨露力偏饒，來向人間自應貴。",
      "欄邉鼓徹無奈何，欲留白日誰揮戈。",
      "練緗聊記舊容質，猶得勝士長吟哦。",
      "八姨不列真妃上，大姨穩作昭儀様。",
      "無雙顔貌卻成雙，背立無言似惆悵。",
      "淮南通守别花眼，曾向花前傾玉琖。",
      "左看右看俱可人，欲選嬌娘倩誰柬。"
    ],
    "added_time": "2026-01-03 01:24:56"
  },
  {
    "source_file": "poet.song.218000.json",
    "title": "和友人秋懷",
    "author": "衛宗武",
    "paragraphs": [
      "林藪髮枯山斂眉，凜秋豈但楚臣悲。",
      "翩翩鶑燕知何往，獵獵鷹鸇正得時。",
      "殘雨曉添衣氣潤，新寒夜厭漏聲遲。",
      "悲風入調須頻奏，妙趣惟應心自知。"
    ],
    "added_time": "2026-01-03 01:25:11"
  },
  {
    "source_file": "poet.song.237000.json",
    "title": "葵花",
    "author": "董嗣杲",
    "paragraphs": [
      "纏粉花心吐膩英，根柔葉縐簇娉娗。",
      "錦窼繡窟攢風日，絳節華旌列運氣庭。",
      "五色種遺吳地秀，獨醒人耀楚江靈。",
      "年年重午家家有，桃柳菖蒲共一瓶。"
    ],
    "added_time": "2026-01-03 01:25:39"
  },
  {
    "source_file": "poet.song.105000.json",
    "title": "謁翁丈四十韵",
    "author": "李處權",
    "paragraphs": [
      "之子儒林傑，斯文國士稱。",
      "詞章曹植擅，典故叔孫能。",
      "秉哲中逾曠，撝謙外匪矜。",
      "世家非冠玉，人物是壺冰。",
      "海內休方駕，朝端且服膺。",
      "五車俱可復，萬頃不勞澄。",
      "活國嘉猷告，匡君重任勝。",
      "側聞金作礪，意在木從繩。",
      "昔旅西雝鷺，方觀南海鵬。",
      "青冥翻蹭蹬，凌厲失飛騰。",
      "制禮初煩訂，爲郎頃見徴。",
      "禰生宜獨薦，文子要同升。",
      "浪有羶供餌，虚傳被襆綾。",
      "可嗟懷白璧，竟與污青蠅。",
      "直作悠悠去，從他衮衮登。",
      "時情尚馳突，吾道豈憑陵。",
      "善舞須長袖，良醫必折肱。",
      "寧爲棲枳鳯，不作下韝鷹。",
      "鄭谷成真隠，蕭齋占上層。",
      "華胥久無夢，款段適堪乘。",
      "種柳追彭澤，栽桃學武陵。",
      "池凉蛙閤閤，徑暖羽{甍瓦=羽}{甍瓦=羽}。",
      "得句長鬚送，敲門稚子應。",
      "掃庭延墨客，過寺折談僧。",
      "賤子孤懷切，窮途百慮烝。",
      "待沽希善賈，投分得良朋。",
      "戎馬來何速，烽煙見未曾。",
      "神傷瞻雉尾，愁絕望觚棱。",
      "漠漠雖難問，蒼蒼尚可憑。",
      "人心無右袒，天意有中興。",
      "厭世思蟬蛻，傷時泣土崩。",
      "漁樵甘混雜，貧病苦因仍。",
      "更短猶爲簿，從聾也作丞。",
      "依仁劇山仰，飽德正川增。",
      "舊事將誰語，前非秖自懲。",
      "緣危時過棧，扶老漸携藤。",
      "篤義幾虚辱，温顔豈謬承。",
      "醇醲須手漉，撥刺頼觀罾。",
      "笑語朝曛隔，塵埃肺腑凝。",
      "尚期文字飲，相對夜深燈。"
    ],
    "added_time": "2026-01-03 01:25:51"
  },
  {
    "source_file": "poet.song.105000.json",
    "title": "偉觀堂",
    "author": "李處權",
    "paragraphs": [
      "孤煙落日對銜盃，此觀人間亦偉哉。",
      "樹色遠從江浦合，潮聲低咽海門廽。",
      "衣冠喜有承平氣，賓客慚無賦詠才。",
      "城闕鬰葱人望幸，五雲将擁翠華來。"
    ],
    "added_time": "2026-01-03 01:25:51"
  },
  {
    "source_file": "poet.song.105000.json",
    "title": "送李全甫",
    "author": "李處權",
    "paragraphs": [
      "已斵長篇餞女生，君猶從我覔詩行。",
      "窮途白眼何須怪，亂世蒼顔不足驚。",
      "南國旌旗猶滅沒，中原豺虎正縱横。",
      "蘇湖亦産人頭豆，爲問扁舟底遠征。"
    ],
    "added_time": "2026-01-03 01:25:51"
  },
  {
    "source_file": "poet.song.22000.json",
    "title": "送石昌言知宿州",
    "author": "蔡襄",
    "paragraphs": [
      "符離封城古云望，扼控東南地形壯。",
      "飛流金粟走舟車，鎮壓奸雄宿兵仗。",
      "昌言才思才臺閣，聲名遠出風騷將。",
      "倦直承明得守符，詔書遣臨士民上。",
      "萬家裁製須得宜，譬若楩楠迎大匠。",
      "京師從遊日月久，送君酒酣益惆悵。",
      "人生豈效雞鶩羣，意在糠粱取甘養。",
      "邊隅多故方急材，往往稠人拔公相。",
      "吾儕有策空自奇，皎皎丹衷亦誰亮。",
      "欲隨戎馬僅勝衣，强作文章還覆醤。",
      "大都用置繫於時，丈夫未死固難量。",
      "觥巡卷到君勿辭，行看岸下船頭放。",
      "我今聯束若愁鷹，注目青雲思遠颺。",
      "一麾當復泛隋渠，願君加數爲公釀。"
    ],
    "added_time": "2026-01-03 01:25:51"
  },
  {
    "source_file": "poet.song.22000.json",
    "title": "觀宋中道家藏書畫",
    "author": "蔡襄",
    "paragraphs": [
      "宣獻業文學，嘗作調羹鹽。",
      "藏書百千帙，傳世惟清廉。",
      "東堂得春和，花卉晨露霑。",
      "之君延賓從，當晝褰珠簾。",
      "朱函青錦囊，寶軸紅牙籤。",
      "大令至歐褚，屈玉聯鉤鈐。",
      "草行戰騎合，楷正中軍嚴。",
      "水墨固昏淡，骨氣猶深潛。",
      "江田亦名手，農野興鉏鐮。",
      "桑麻婦女喜，饁餉兒童覘。",
      "列女自幽閒，明眸咽頸纖。",
      "昔人何遥遥，意會相披瞻。",
      "南曹古貌醒，博士新詩炎。",
      "持杯屢屬我，謂我毫錐銛。",
      "煤嫗浮醉鈿，研流泣秋蟾。",
      "放灑雲雷起，取餘風良恬。",
      "鄙藝豈足多，詫語誰能兼。",
      "因思左宣獻，載檄陪車幨。",
      "辱公知遇厚，表裏曾無嫌。",
      "間復請筆法，指病如投砭。",
      "今朝觀故物，惜已悲慚兼。",
      "層丘恩德重，素髮年華添。",
      "不能枉尺尋，況乃事飛箝。",
      "壯心久已衰，奇尚顧未厭。",
      "幸公有令子，辭源橫江灊。",
      "劇飲以自慰，後慶其人占。"
    ],
    "added_time": "2026-01-03 01:25:51"
  },
  {
    "source_file": "poet.song.22000.json",
    "title": "西齋秋暑",
    "author": "蔡襄",
    "paragraphs": [
      "齋居一室靜，晝永來風微。",
      "仙棋覆前局，女布便輕衣。",
      "向人顔色强，與世心事違。",
      "且效金門隠，詎有田園歸。"
    ],
    "added_time": "2026-01-03 01:25:51"
  }
]