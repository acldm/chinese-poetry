[
  {
    "source_file": "poet.song.86000.json",
    "title": "提刑直閣張公挽詞二首  其一",
    "author": "孫覿",
    "paragraphs": [
      "荷鍤酬身後，騎箕返帝旁。",
      "風纒卿月暈，雲掩使星光。",
      "炯炯三珠在，冥冥一鑑亡。",
      "故交今白髮，掩映涕淋浪。"
    ],
    "added_time": "2026-01-03 02:10:21"
  },
  {
    "source_file": "poet.song.87000.json",
    "title": "次韻伯遠春雪",
    "author": "周紫芝",
    "paragraphs": [
      "風寒欲下欺春雪，天近先垂壓地雲。",
      "堆得樓頭成玉色，吹來酒面作波紋。",
      "憑陵暖日竟何事，調護新花誰解紛。",
      "温詔始聞如挾纊，九重應復念三軍。"
    ],
    "added_time": "2026-01-03 02:10:32"
  },
  {
    "source_file": "poet.song.148000.json",
    "title": "和劉叔通懷游子蒙之韻",
    "author": "朱熹",
    "paragraphs": [
      "扣角聽君悲復悲，壯心未已欲何之。",
      "交游半落丘山外，離別偏傷老大時。",
      "尚喜淵潛容賈誼，不須日飲教袁絲。",
      "病餘我更無憀頼，勉爲同懷一賦詩。"
    ],
    "added_time": "2026-01-03 02:11:11"
  },
  {
    "source_file": "poet.tang.52000.json",
    "title": "詩（幷序） 三十五",
    "author": "王梵志",
    "paragraphs": [
      "父母生男女，沒娑可憐許。",
      "逢着好飲食，紙裏將（一作「相」）來與。",
      "心恆意（一作「憶」）不忘，入家覓男女。",
      "養大長（一作「將」）成人，角睛（項校「眼」）難共語。",
      "五逆前後事，我死即到汝。"
    ],
    "added_time": "2026-01-03 02:11:25"
  },
  {
    "source_file": "poet.song.245000.json",
    "title": "荆溪橋",
    "author": "仇遠",
    "paragraphs": [
      "荆溪滔滔向東注，長橋束之川后怒。",
      "英風颯爽白晝昏，此是孝侯斬蛟處。",
      "客船逆上帆下檣，何如懸水泝呂梁。",
      "百篙攢石雙櫓健，進退咫尺千丈强。",
      "我來偶值凍雨作，且近孝侯祠下泊。",
      "平生忠孝侯所知，世途更似風波惡。"
    ],
    "added_time": "2026-01-03 02:12:10"
  },
  {
    "source_file": "poet.song.97000.json",
    "title": "送猶子之官武昌",
    "author": "王洋",
    "paragraphs": [
      "旅情傷別意何如，霜打枯茄雪未除。",
      "門戶難成攻事業，殷勤暇日讀詩書。",
      "須憐白髪親今晚，莫恃朱顔氣有餘。",
      "要使仇香非醉尉，定知不負武昌魚。"
    ],
    "added_time": "2026-01-03 02:12:21"
  },
  {
    "source_file": "poet.song.150000.json",
    "title": "出郭  其二",
    "author": "陳造",
    "paragraphs": [
      "對花不領幾柳下，以詩自苦如東野。",
      "今年陡覺負芳時，狎興蕭條殊曩者。",
      "西湖南園怳入夢，漫道尻輪神作馬。",
      "可堪山鳥勸歸去，擬爲蒓羹乞長假。",
      "十分銷瘦空自憐，一段閑愁倩誰畫。",
      "春光只比東逝波，堂堂去意那能借。",
      "青梅崖蜜倏登俎，禊祓鞦韆仍復罷。",
      "感君妙句慰岑寂，欲挽清歡付衰謝。",
      "光風摇摇壓輕暑，亭榭况經微雨灑。",
      "徑煩麴糵寬懷抱，未用文章繼風雅。",
      "飜階芍藥醉面欹，壓架酴醾香蓓亞。",
      "江城日有問字人，酒不論錢更須貰。",
      "君今頼以主人賢，我亦不憂官長訝。",
      "鶑花好處醉爲鄉，與君平日俱聲價。",
      "旗亭市樓故鄉約，歲晚會須茅一把。",
      "客中一笑且追陪，飲勿言歸當卜夜。"
    ],
    "added_time": "2026-01-03 02:12:52"
  },
  {
    "source_file": "poet.song.237000.json",
    "title": "寄丘釣磯",
    "author": "蒲壽宬",
    "paragraphs": [
      "高丘逺望海，秋思窮渺瀰。",
      "苦吟有鬼泣，直釣無人知。",
      "有時捲龜殻，箕踞食蛤蜊。",
      "落日明雲霞，狂風舞蛟螭。",
      "全生带笭箵，聱叟漫奚爲。",
      "一笑横大江，列岫浮修眉。",
      "畫圖障我目，隔此天一涯。",
      "欲携我蓑笠，風雨從所之。",
      "漁僮緩鼓枻，驚我白鷺鶿。",
      "我欲從伊人，薄酒分一巵。"
    ],
    "added_time": "2026-01-03 02:13:12"
  },
  {
    "source_file": "poet.song.237000.json",
    "title": "己夘六月十一日書石室壁",
    "author": "蒲壽宬",
    "paragraphs": [
      "晏坐圖畫出，銀屏列郡山。",
      "几案空水接，舟檝窗竇間。",
      "清風蕩炎瘴，異趣起懦頑。",
      "夢随白鷗去，静看飛鳥還。",
      "夜深忽聞笛，何處明月灣。"
    ],
    "added_time": "2026-01-03 02:13:12"
  },
  {
    "source_file": "poet.song.73000.json",
    "title": "和劉著作偉明貢院即事韵",
    "author": "慕容彥逢",
    "paragraphs": [
      "簪紱千齡會，朝廷百度明。",
      "規摹追古治，符瑞協炎精。",
      "九敘民歌遂，三階夜彩平。",
      "秉文稱濟濟，樂育詠菁菁。",
      "經術漸摩久，人材長養成。",
      "禮闈參衆聽，文鑒肅羣情。",
      "預貢觀能吏，來游盡碩生。",
      "胸襟窮底藴，頭角競崢嶸。",
      "蔌蔌珠璣墮，喧喧虎豹爭。",
      "氣衝牛斗動，詞感鬼神驚。",
      "收視疑無我，湛思詎有聲。",
      "袍紛晨霧委，幘岸宿雲橫。",
      "納試庭除晚，遄歸步武輕。",
      "身雖同脫鞅，心亦類摇旌。",
      "三級看鱗化，千金想睇迎。",
      "膏粱搜衛霍，行伍擢韓英。",
      "巧思憐金注，塵言沮海行。",
      "正迷花錦亂，忽睹玉壺清。",
      "奧義窺儒寢，純音發帝莖。",
      "鉛刀慚利割，瓦釜失虛鳴。",
      "已奏青錢選，初聞白雪賡。",
      "句從天外得，思與海同傾。",
      "相對一杯酒，當前二尺檠。",
      "詩壇瞻宿將，筆陣却驍兵。",
      "函劍騰秋紫，霜鐘激夜鏗。",
      "請降銜許璧，引過負廉荆。",
      "水落崖方露，犀燃怪自呈。",
      "川吟愁燕雀，林嘯慄鼯鼪。",
      "莫逆諧心賞，相從與願并。",
      "塵風傳勝語，鼎浪閱名烹。",
      "待報遲星使，攄懷頼墨卿。",
      "何當啟魚鑰，寒食尚留餳。"
    ],
    "added_time": "2026-01-03 02:13:15"
  },
  {
    "source_file": "poet.song.63000.json",
    "title": "秋夜古風",
    "author": "晁補之",
    "paragraphs": [
      "瑶池始波縣圃風，鄧林飛葉雲攪空。",
      "人間櫟社幾黄落，曉窗洗黛悲青銅。",
      "常嗟彭祖悔杖晚，不見王母桃花紅。",
      "安知帝怒削龍伯，輿嶠已沒歸墟中。",
      "楚人方復感時節，申旦不寐同秋蟲。",
      "虛堂氣入枕簟肅，熟寐不復聞嗈嗈。",
      "大言身塞不得仰，了語無異鴻毛烘。",
      "天如旋磨人蟻却，更千萬日勞何功。",
      "漢南種柳人笑爾，江潭悽愴彫形容。",
      "小樓遐觀午夜闃，凉月不盡山無窮。",
      "一身逆旅過萬物，千古昨夢如驚蓬。",
      "胡床收慮暫一息，杲杲已上扶桑東。"
    ],
    "added_time": "2026-01-03 02:13:24"
  },
  {
    "source_file": "poet.song.201000.json",
    "title": "挽陳常卿二首  其二",
    "author": "劉克莊",
    "paragraphs": [
      "族甲莆鄞鮮擬倫，兒班玉筍壻朱輪。",
      "析財遍及棣華子，艎粟均沾菜色民。",
      "鄉飲酒希先酌者，洛英會失戴花人。",
      "與君世世聯牆住，晚築新阡亦卜隣。"
    ],
    "added_time": "2026-01-03 02:13:44"
  },
  {
    "source_file": "poet.song.55000.json",
    "title": "讀東坡詩",
    "author": "李之儀",
    "paragraphs": [
      "邊州守禦謝沈機，獨喜身閒是道師。",
      "獄吏難堪非素料，病懷無計復何辭。",
      "空慙南郡三家學，頼有東坡一集詩。",
      "永日風埃惟愜睡，到頭不比在家時。"
    ],
    "added_time": "2026-01-03 02:14:00"
  },
  {
    "source_file": "poet.tang.31000.json",
    "title": "和曹侍御除夜有懷",
    "author": "薛能",
    "paragraphs": [
      "有病無媒客，多慵亦太疎。",
      "自憐成叔夜，誰與薦相如。",
      "嗜退思年老，諳空笑歲除。",
      "跡閑過寺宿，頭煖近階梳。",
      "春立窮冬後，陽生舊物初。",
      "葉多庭不掃，根在逕新鋤。",
      "田事終歸彼，心情倦老於。",
      "斵材須見像，藏劒豈爲魚。",
      "效淺慙尹祿，恩多負辟書。",
      "醻知必擬共，勿使浪躊躇。"
    ],
    "added_time": "2026-01-03 02:14:04"
  },
  {
    "source_file": "poet.song.105000.json",
    "title": "病中言懷呈韓給事",
    "author": "劉著",
    "paragraphs": [
      "潦倒淮山客，金臺五見秋。",
      "退飛嗟宋鷁，畏暑甚吳牛。",
      "問疾憐摩詰，分曹類子猷。",
      "自慙無補報，只合隱林丘。"
    ],
    "added_time": "2026-01-03 02:14:22"
  },
  {
    "source_file": "poet.song.245000.json",
    "title": "秋雨",
    "author": "仇遠",
    "paragraphs": [
      "杜陵昔日歌秋風，卷去屋上茅三重。",
      "村翁今夜嘆秋雨，衝倒簷前牆數堵。",
      "瓦傾棟撓直見天，寒侵素被不得眠。",
      "相如家徒四壁立，我比相如尤可憐。",
      "錢唐近報融風起，瓦礫塵埃半城市。",
      "霜餐露宿人遑遑，衣食難謀况居止。",
      "呼童向曉收篁蘆，補籬織箔聊枝梧。",
      "雨飄有限行且止，秋陽餘暖留桑榆。",
      "嗚呼居得一日且一日，丈夫安能事一室。"
    ],
    "added_time": "2026-01-03 02:14:50"
  },
  {
    "source_file": "poet.song.245000.json",
    "title": "留飲篠塢承隠君山莊",
    "author": "仇遠",
    "paragraphs": [
      "夾山崢嶸相對起，貫以盈盈衣带水。",
      "白雲深塢碧篠合，華屋盤紆蒼樹裏。",
      "二三隠者古衣冠，魚酒招邀極歡喜。",
      "維舟岸曲信宿留，惜別依依行復止。",
      "東南風順帆上桅，一轉瞬間行十里。",
      "人生交契無故新，他日停雲從此始。"
    ],
    "added_time": "2026-01-03 02:14:50"
  },
  {
    "source_file": "poet.song.62000.json",
    "title": "和曹子方呈鄧張晁蔡",
    "author": "余幹",
    "paragraphs": [
      "可畏日輪如赤釜，頼有羣仙司下土。",
      "稍從寥廓湧濃雲，旋向塵埃洒甘雨。",
      "松蘿既女更施澤，山木欲童俄得乳。",
      "馬牛暫息要途勞，魚鼈頓舒炎海苦。",
      "野鸛那虛屋上鳴，穴狸不繆山中語。",
      "清風豈假白羽搖，輕汗寧沾翠綃舞。",
      "已憐爽氣滿襟袖，更喜餘霞照庭戶。",
      "後朝便足閱英才，爲指帡幪設千俎。"
    ],
    "added_time": "2026-01-03 02:15:08"
  },
  {
    "source_file": "poet.song.62000.json",
    "title": "次韵天啟戲爲禪句之作",
    "author": "余幹",
    "paragraphs": [
      "一片木柴投向釜，不是知音色如土。",
      "道途謾用運三車，根性終然資一雨。",
      "相逢倘獲個中人，涓滴何辭北馿乳。",
      "善才童子天質奇，拋官遠遁修行苦。",
      "果向北山曾遇人，便解捐書尋一語。",
      "而今脫却七斤衫，相見山山惟作舞。",
      "秋闈何幸相握手，未厭夜深來叩戶。",
      "莫愁客至將何待，困有眠牀饑有俎。"
    ],
    "added_time": "2026-01-03 02:15:08"
  },
  {
    "source_file": "poet.song.237000.json",
    "title": "舶使王會溪太守趙見泰九日領客枉頋山中賦采菊東籬下悠然見南山韻十首  其三",
    "author": "蒲壽宬",
    "paragraphs": [
      "龍山在何許，驅車故城東。",
      "壯遊值佳月，髙懐激清風。",
      "深知孟萬年，獨有柴桑翁。",
      "至今佳傳香，索之迷芳叢。"
    ],
    "added_time": "2026-01-03 02:15:10"
  },
  {
    "source_file": "poet.song.63000.json",
    "title": "閻子常携琴入村",
    "author": "晁補之",
    "paragraphs": [
      "閻夫子，通古今，家徒四壁猶一琴。",
      "今年二月雨霖霪，喜君壠麥如人深。",
      "屋間幽默咸池音，高山流水我非聽，聽我說君辛苦吟。",
      "薛老村西十里地，旱日燎原無柳林。",
      "芒鞋曳杖逐鐮籠，當午未食饑燒心。",
      "芸芸麥田翻黄波，蝻蟲盤穗如蝸螺。",
      "麥未收打催種豆，屋下跡少田間多。",
      "閻夫子，時我過，我與夫子良同科。",
      "四體雖勤口餔衆，煮豆然萁窮奈何。",
      "人謂君琴語辛苦，此曲無乃傷天和，君不見夫子宋圍不糝猶弦歌。"
    ],
    "added_time": "2026-01-03 02:16:03"
  },
  {
    "source_file": "poet.tang.21000.json",
    "title": "陽城驛",
    "author": "元稹",
    "paragraphs": [
      "商有陽城驛，名同陽道州。",
      "陽公沒已久，感我淚交流。",
      "昔公孝父母，行與曾閔儔。",
      "既孤善兄弟，兄弟和且柔。",
      "一夕不相見，若懷三歲憂。",
      "遂誓不婚娶，沒齒同衾裯。",
      "妹夫死他縣，遺骨無人收。",
      "公令季弟往，公與仲弟留。",
      "相別竟不得，三人同遠遊。",
      "共負他鄉骨，歸來藏故丘。",
      "棲遲居夏邑，邑人無苟媮。",
      "里中競長短，來問劣與優。",
      "官刑一朝恥，公短終身羞。",
      "公亦不遺布，人自不盜牛。",
      "問公何能爾，忠信先自修。",
      "發言當道理，不顧黨與讐。",
      "聲香漸翕習，冠蓋若雲浮。",
      "少者從公學，老者從公遊。",
      "往來相告報，縣尹與公侯。",
      "名落公卿口，湧如波薦舟。",
      "天子得聞之，書下再三求。",
      "書中願一見，不異旱地虯。",
      "何以持爲聘，束帛藉琳球。",
      "何以持爲御，駟馬駕安輈。",
      "公方伯夷操，事殷不事周。",
      "我實唐士庶，食唐之田疇。",
      "我聞天子憶，安敢專自由。",
      "來爲諫大夫，朝夕侍冕旒。",
      "希夷惇薄俗，密勿獻良籌。",
      "神醫不言術，人瘼曾暗瘳。",
      "月請諫官俸，諸弟相對謀。",
      "皆曰親戚外，酒散目前愁。",
      "公云不有爾，安得此嘉猷。",
      "施餘盡酤酒，客來相獻酬。",
      "日旰不謀食，春深仍弊裘。",
      "人心良戚戚，我樂獨由由。",
      "貞元歲云暮，朝有曲如鉤。",
      "風波勢奔蹙，日月光綢繆。",
      "齒牙屬爲猾，禾黍暗生蟊。",
      "豈無司言者，肉食吞其喉。",
      "豈無司搏者，利柄扼其鞲。",
      "鼻復勢氣塞，不得辯薰蕕。",
      "公雖未顯諫，惴惴如患瘤。",
      "飛章八九上，皆若珠暗投。",
      "炎炎日將熾，積燎無人抽。",
      "公乃帥其屬，決諫同報仇。",
      "延英殿門外，叩閤仍叩頭。",
      "且曰事不止，臣諫誓不休。",
      "上知不可遏，命以美語酬。",
      "降官司成署，俾之爲贅疣。",
      "姦心不快活，擊刺礪戈矛。",
      "終爲道州去，天道竟悠悠。",
      "遂令不言者，反以言爲訧。",
      "喉舌坐成木，鷹鸇化爲鳩。",
      "避權如避虎，冠豸如冠猴。",
      "平生附我者，詩人稱好逑。",
      "私來一執手，恐若墜諸溝。",
      "送我不出戶，決我不迴眸。",
      "唯有太學生，各具糧與糇。",
      "咸言公去矣，我亦去荒陬。",
      "公與諸生別，步步駐行騶。",
      "有生不可訣，行行過閩甌。",
      "爲師得如此，得爲賢者不。",
      "道州聞公來，鼓舞歌且謳。",
      "昔公居夏邑，狎人如狎鷗。",
      "況自爲刺史，豈復援鼓桴。",
      "滋章一時罷，教化天下遒。",
      "炎瘴不得老，英華忽已秋。",
      "有鳥哭楊震，無兒悲鄧攸。",
      "唯餘門弟子，列樹松與楸。",
      "今來過此驛，若弔汨羅洲。",
      "祠曹諱羊祜，此驛何不侔。",
      "我願避公諱，名爲避賢郵。",
      "此名有深意，蔽賢天所尤。",
      "吾聞玄元教，日月冥九幽。",
      "幽陰蔽翳者，永爲幽翳囚。"
    ],
    "added_time": "2026-01-03 02:16:03"
  },
  {
    "source_file": "poet.tang.21000.json",
    "title": "苦雨",
    "author": "元稹",
    "paragraphs": [
      "江瘴氣候惡，庭空田地蕪。",
      "煩昏一日內，陰暗三四殊。",
      "巢燕汚牀席，蒼蠅點肌膚。",
      "不足生詬怒，但苦寡歡娛。",
      "夜來稍清晏，放體階前呼。",
      "未飽風月思，已爲蚊蚋圖。",
      "我受簪組身，我生天地爐。",
      "炎蒸安敢勌，蟲豸何時無。",
      "凌晨坐堂廡，努力泥中趨。",
      "官家事不了，尤悔亦可虞。",
      "門外竹橋折，馬驚不敢踰。",
      "回頭命僮御，向我色踟躕。",
      "自顧方濩落，安能相詰誅。",
      "隱忍心憤恨，翻爲聲喣愉。",
      "逡巡崔嵬日，杲曜東南隅。",
      "已復雲蔽翳，不使及泥塗。",
      "良農盡蒲葦，厚地積潢汚。",
      "三光不得照，萬物何由蘇。",
      "安得飛廉車，磔裂雲將軀。",
      "又提精陽劒，蛟螭支節屠。",
      "陰沴皆電埽，幽妖亦雷驅。",
      "煌煌啓閶闔，軋軋掉乾樞。",
      "東西生日月，晝夜如轉珠。",
      "百川朝巨海，六龍蹋亨衢。",
      "此意倍寥廓，時來本須臾。",
      "今也泥鴻洞，黿鼉真得途。"
    ],
    "added_time": "2026-01-03 02:16:03"
  },
  {
    "source_file": "poet.tang.21000.json",
    "title": "種竹",
    "author": "元稹",
    "paragraphs": [
      "昔公憐我直，比之秋竹竿。",
      "秋來苦相憶，種竹廳前看。",
      "失地顏色改，傷根枝葉殘。",
      "清風猶淅淅，高節空團團。",
      "鳴蟬聒暮景，跳蛙集幽闌。",
      "塵土復晝夜，梢雲良獨難。",
      "丹丘信云遠，安得臨仙壇。",
      "瘴江冬草綠，何人驚歲寒。",
      "可憐亭亭榦，一一青琅玕。",
      "孤鳳竟不至，坐傷時節闌。"
    ],
    "added_time": "2026-01-03 02:16:03"
  },
  {
    "source_file": "poet.tang.21000.json",
    "title": "和樂天贈樊著作",
    "author": "元稹",
    "paragraphs": [
      "君爲著作詩，志激詞且溫。",
      "璨然光揚者，皆以義烈聞。",
      "千慮竟一失，冰玉不斷痕。",
      "謬予頑不肖，列在數子間。",
      "因君譏史氏，我亦能具陳。",
      "羲黃眇云遠，載籍無遺文。",
      "煌煌二帝道，鋪設在典墳。",
      "堯心惟舜會，因著爲話言。",
      "臯夔益稷禹，粗得無間然。",
      "緬然千載後，後聖曰孔宣。",
      "迥知皇王意，綴書爲百篇。",
      "是時游夏輩，不敢措舌端。",
      "信哉作遺訓，職在聖與賢。",
      "如何至近古，史氏爲閑官。",
      "但令識字者，竊弄刀筆權。",
      "由心書曲直，不使當世觀。",
      "貽之千萬代，疑言相竝傳。",
      "人人異所見，各各私所偏。",
      "以是曰褒貶，不如都無焉。",
      "況乃丈夫志，用捨貴當年。",
      "顧予有微尚，願以出處論。",
      "出非利吾已，其出貴道全。",
      "全道豈虛設，道全當及人。",
      "全則富與壽，虧則饑與寒。",
      "遂我一身逸，不如萬物安。",
      "解懸不澤手，拯溺無折旋。",
      "神哉伊尹心，可以冠古先。",
      "其次有獨善，善己不善民。",
      "天地爲一物，死生爲一源。",
      "合雜分萬變，忽若風中塵。",
      "抗哉巢由志，堯舜不可遷。",
      "捨此二者外，安用名爲賓。",
      "持謝著書郎，愚不願有云。"
    ],
    "added_time": "2026-01-03 02:16:03"
  },
  {
    "source_file": "poet.tang.21000.json",
    "title": "和樂天感鶴",
    "author": "元稹",
    "paragraphs": [
      "我有所愛鶴，毛羽霜雪妍。",
      "秋霄一滴露，聲聞林外天。",
      "自隨衛侯去，遂入大夫軒。",
      "雲貌久已隔，玉音無復傳。",
      "吟君感鶴操，不覺心惕然。",
      "無乃予所愛，誤爲微物遷。",
      "因茲諭直質，未免柔細牽。",
      "君看孤松樹，左右蘿蔦纏。",
      "既可習爲飽，亦可薰爲荃。",
      "期君常善救，勿令終棄捐。"
    ],
    "added_time": "2026-01-03 02:16:03"
  },
  {
    "source_file": "poet.song.201000.json",
    "title": "送山甫赴嶺口倉五言二首  其一",
    "author": "劉克莊",
    "paragraphs": [
      "跬步難相捨，今爲薄宦驅。",
      "長年幹父蠱，晚節頼家駒。",
      "鄉近多安訊，時清少急符。",
      "故人問郎罷，卧起一筇扶。"
    ],
    "added_time": "2026-01-03 02:16:04"
  },
  {
    "source_file": "poet.song.115000.json",
    "title": "童丱須知 祭祀篇",
    "author": "史浩",
    "paragraphs": [
      "文王御家邦，風化必自邇。",
      "采繁夫人職，專言奉祭祀。",
      "洪惟祖先心，貴得賢後嗣。",
      "匪取一時孝，覬其能事死。",
      "蓋自平生來，功行勤積累。",
      "防範不敢違，貽厥作基址。",
      "子孫洎有室，懵不知此理。",
      "燕飲恣歡謔，口腹縱奢靡。",
      "霜降雨露濡，愴惕昧所履。",
      "故其臨祭時，倦色成跛倚。",
      "酣歌或笑呼，憤怒或笞捶。",
      "不恤祭如在，大似不得已。",
      "祖先必吐之，豈復錫繁祉。",
      "我勸世間人，於此莫輕視。",
      "春秋祭享間，齋戒先恭己。",
      "憂思動哀慕，虔謹具芳美。",
      "時物堪薦新，當如奉甘旨。",
      "餖飣乎自供，焉可使奴婢。",
      "掃除蠲穢雜，滌灌去塵滓。",
      "馨香出釜甑，滋味登簠簋。",
      "勿爲貧故約，勿爲富故侈。",
      "豐儉或有常，不可變其軌。",
      "以此奉吾先，神靈必歡喜。",
      "緜緜百世後，餘慶何能弭。"
    ],
    "added_time": "2026-01-03 02:16:09"
  },
  {
    "source_file": "poet.song.86000.json",
    "title": "提刑郎中范公挽詞",
    "author": "孫覿",
    "paragraphs": [
      "星軺出帝躔，光射斗牛邊。",
      "納陛傾三接，埋輪聳十連。",
      "那知憂鵩日，已復夢鷄年。",
      "尚遂斑衣戲，俄從白布纒。",
      "倚閭心破碎，投袂涕潺湲。",
      "更有門前客，愁吟淚滿牋。"
    ],
    "added_time": "2026-01-03 02:16:12"
  },
  {
    "source_file": "poet.tang.29000.json",
    "title": "鏡檻",
    "author": "李商隱",
    "paragraphs": [
      "鏡檻芙蓉入，香臺翡翠過。",
      "撥弦驚火鳳，交扇拂天鵝。",
      "隱忍陽城笑，喧傳郢市歌。",
      "仙眉瓊作葉，佛髻鈿爲螺。",
      "五里無因霧，三秋只見河。",
      "月中供藥剩，海上得綃多。",
      "玉集胡沙割，犀留聖水磨。",
      "斜門穿戲蝶，小閣鎖飛蛾。",
      "騎襜侵韉卷，車帷約幰鈋。",
      "傳書兩行雁，取酒一封駞。",
      "橋迥涼風壓，溝橫夕照和。",
      "待烏燕太子，駐馬魏東阿。",
      "想像鋪芳褥，依稀解醉羅。",
      "散時簾隔露，臥後幕生波。",
      "梯穩從攀桂，弓調任射莎。",
      "豈能拋斷夢，聽鼓事朝珂。"
    ],
    "added_time": "2026-01-03 02:16:35"
  },
  {
    "source_file": "poet.song.55000.json",
    "title": "周臣約過景裕第會飲先寄此詩卒章因以投誠也",
    "author": "李之儀",
    "paragraphs": [
      "懸知昨過鄰家館，更挽明璫間玉釵。",
      "雖喜黄姑論隔歲，偶陪摩詰事長齋。",
      "嘯歌未闋雲間接，鶑燕難逃席上猜。",
      "預悵醒醒獨回馬，何如爲賦酒如淮。"
    ],
    "added_time": "2026-01-03 02:17:09"
  },
  {
    "source_file": "poet.song.14000.json",
    "title": "依韻答宋中道",
    "author": "梅堯臣",
    "paragraphs": [
      "朝迴思見子，疲馬不及換。",
      "入門呼僮僕，雞犬屢鳴嚾。",
      "中厨尚青煙，知未畢晨爨。",
      "曾不留我餐，忍餒固已慣。",
      "一接道德言，塵坌洗鄽閈。",
      "復出新錄書，令人再三歎。",
      "史漢抉精深，文字光粲粲。",
      "雖然饑腸鳴，躭讀忽忘肝。",
      "乃慙素所學，掇拾得淺懦。",
      "窮年誦讀人，呷呷類鵝鸛。",
      "較量功實倍，要捷未能半。",
      "麤行與細注，健筆凌東觀。",
      "天馬萬里行，筋骨在蹄腕。",
      "不知始何時，方冊已盈案。",
      "譬如涉大海，只見波漫漫。",
      "嗟哉勤且敏，固合處文翰。",
      "九閽未蹟歷，重雲若蔽扞。",
      "蓬瀛咫尺間，將度石橋斷。",
      "昔爲蛟龍騰，今爲野鼠竄。",
      "我亦失其宜，朝出不暇盥。",
      "碌碌倉廩爲，區區升斗筭。",
      "褊衷誠未堪，欲說慮辭曼。",
      "强希高遠蹤，終作俗嵬喚。",
      "家匱兒女大，裙襦不遮骭。",
      "既窮懶往還，榮悴異菼薍。",
      "老松唯霜知，古布直火浣。",
      "當期心所照，非效目所翫。",
      "蒙評蕪累音，亦發顔背汗。",
      "鉛刀况易缺，徒假以金銲。",
      "他人焉可欺，適足見謾讕。",
      "來章特美好，願鏤青玉段。"
    ],
    "added_time": "2026-01-03 02:17:34"
  },
  {
    "source_file": "poet.song.14000.json",
    "title": "聞刁景純侍女瘧已",
    "author": "梅堯臣",
    "paragraphs": [
      "前時君家飲，不見吹笛姬。",
      "君言彼娉婷，病瘧久屢治。",
      "隔日作寒熱，經時銷膏脂。",
      "醫師尤飲食，冷滑滯在脾。",
      "次聞有鬼物，水火陰以施。",
      "乃因道士逐，實得鬼所爲。",
      "手洒桃枝湯，足學夏禹馳。",
      "呵叱出門牆，勿復顧嘔遺。",
      "今雖病且已，皮骨尚尫羸。",
      "豈暇理舊曲，未能畫蛾眉。",
      "當期重相見，風月臨前墀。"
    ],
    "added_time": "2026-01-03 02:17:34"
  },
  {
    "source_file": "poet.song.14000.json",
    "title": "景純以侍兒病期與原甫月圓爲飲",
    "author": "梅堯臣",
    "paragraphs": [
      "古龍水底鳴素秋，江雲不飛江賈愁。",
      "金陵舊族天祿游，家有善笛能娛侯。",
      "憶侯前年罷姑孰，自買蘄州飽霜竹。",
      "腮肥頂瘦裁青玉，鑽鑿商聲五音足。",
      "牛渚磯邊夜泊時，平波不起月中吹。",
      "老魚跳舞龜出泥，雌蛟怨泣雄鼉悲。",
      "新還中都人罕知，交親奏酒隔簾幃。",
      "丹脣一發妙響馳，醉客欲見寧非癡。",
      "昨夜劉郎辭玉巵，主人勤謝當勿疑。",
      "渠今纏瘧尚苦羸，他日海蟾圓未遲。",
      "圓未遲，凉肝脾。",
      "畏肝熱，生腦脂。",
      "生脛脂，不得窺。"
    ],
    "added_time": "2026-01-03 02:17:34"
  },
  {
    "source_file": "poet.song.14000.json",
    "title": "永濟倉書事",
    "author": "梅堯臣",
    "paragraphs": [
      "神武立四極，收兵銷衆豪。",
      "輸糧來萬國，積庾下千艘。",
      "貔虎肥於豢，麒麟老向槽。",
      "中州無殍餓，南土竭脂膏。",
      "黄鼠羣何畏，青鳩啄且嚎。",
      "古梁生菌耳，朽堵出蠐螬。",
      "樹腹懸蛇蛻，絲窠挂鳥毛。",
      "塵埃雖自汨，朱墨亦能操。",
      "直宿愁風雨，經年弊褐袍。",
      "仲尼猶作吏，我輩勿爲勞。"
    ],
    "added_time": "2026-01-03 02:17:34"
  },
  {
    "source_file": "poet.song.14000.json",
    "title": "依韻和磁守王幾道屯田暑夜懷寄",
    "author": "梅堯臣",
    "paragraphs": [
      "地厚天青冥，故交榮謝并。",
      "何當一壺酒，以昔相與傾。",
      "君今二千石，未往戀山楹。",
      "山楹夜對月，孤懷豈忘情。",
      "貴者幾何逝，賤者幾何生。",
      "夏簟且安寢，明星上東城。"
    ],
    "added_time": "2026-01-03 02:17:34"
  },
  {
    "source_file": "poet.tang.21000.json",
    "title": "書異",
    "author": "元稹",
    "paragraphs": [
      "孟冬初寒月，渚澤蒲尚青。",
      "飄蕭北風起，皓雪紛滿庭。",
      "行過冬至後，凍閉萬物零。",
      "奔渾馳暴雨，驟鼓轟雷霆。",
      "傳云不終日，通宵曾莫停。",
      "瘴雲愁拂地，急霤疑注缾。",
      "洶湧潢潦濁，噴薄鯨鯢腥。",
      "跳趫井蛙喜，突兀水怪形。",
      "飛蚋奔不死，修蛇蟄再醒。",
      "應龍非時出，無乃歲不寧。",
      "吾聞陰陽戶，啓閉各有扃。",
      "後時無肅殺，廢職乃玄冥。",
      "座配五天帝，薦用百品珍。",
      "權爲祝融奪，神其焉得靈。",
      "春秋雷電異，則必書諸經。",
      "仲冬雷雨苦，願省蒙蔽刑。"
    ],
    "added_time": "2026-01-03 02:19:11"
  },
  {
    "source_file": "poet.song.63000.json",
    "title": "徑山",
    "author": "晁補之",
    "paragraphs": [
      "盤崖繞壑步步高，僕痡馬乏游人勞。",
      "五峰崛起干雲霄，衆山奔走爭來朝。",
      "我行直欲犯星杓，意徹絕頂纔山腰。",
      "松間鳥語如我招，仰見白塔當林梢。",
      "檐携上下若桔槹，路窮飛樓鬰岧嶢。",
      "欽翁未來蔽菅茅，山精木怪讙游傲。",
      "麏馳虺竄狌鼯跳，靈景晦昧何由昭。",
      "忽然飛錫從江皋，窮探不憚東峰遥。",
      "曲腰丈人白絲袍，再拜辭前風雹飄。",
      "三百年來響鍾鐃，閩商海賈輸金刀。",
      "直欄橫牖山周遭，晨參夜諷聲嘈嘈。",
      "碧杉紫柏羅旌旄，客來六月忘炎歊。",
      "明月庵前醉松醪，白雲峰頂瞰吳郊。",
      "鵝毛一點錢塘潮，錢王宮闕如累樵。",
      "臨之股慄精魄超，歸不得寐心搖搖。",
      "含輝孤亭立嶢崤，此地覽景尤難逃。",
      "五更月落禽嘲嘲，陽烏欲上海水燒。",
      "晦明變化不終朝，倏陰忽晴狀莫描。",
      "夜闌燈青雨飄蕭，偶坐兩客論幻泡。",
      "探玄窮妙窺寂寥，破除世事無絲毫，不奈詩思猶强豪。",
      "歸時日沒紅霞消，荒崖老木山蟬號。"
    ],
    "added_time": "2026-01-03 02:19:31"
  },
  {
    "source_file": "poet.song.96000.json",
    "title": "遊玲瓏山因訪朱氏草堂",
    "author": "沈與求",
    "paragraphs": [
      "平生丘壑心，餘事不掛目。",
      "藜杖南山來，要使富幽矚。",
      "異哉小玲瓏，蟠峙蒼弁腹。",
      "修藤結懸崖，飛溜響空曲。",
      "伏石卧虎狀，騰拏雜奔鹿。",
      "砑然互吞吐，側路劣容足。",
      "拂拭古蘚紋，字刻翳新綠。",
      "標榜玲瓏名，奇怪殆天屬。",
      "捫蘿上絕頂，坦坦類平陸。",
      "俯首瞰來蹤，穹然在幽谷。",
      "傳聞昔逋客，誅茅此營屋。",
      "清魂不可招，千載想遺躅。",
      "我思造物巧，妙供幽人祿。",
      "揮斤役山祗，斵此一拳玉。",
      "雲窗與霧閣，一一相亘屬。",
      "豈無部曲衆，猿鶴即更僕。",
      "豈無節旄貴，松檜自張纛。",
      "此事久棄置，蛛絲網巖麓。",
      "翩翩佳公子，心古韻不俗。",
      "駕言脱華簮，兹焉卜幽築。",
      "終日面巑岏，世故豈容觸。",
      "指點空洞姿，喜氣政堪掬。",
      "挾策校昔游，健步念須續。",
      "亦有招隱詩，薄暮不可讀。"
    ],
    "added_time": "2026-01-03 02:19:31"
  },
  {
    "source_file": "poet.tang.42000.json",
    "title": "和尉遲贊善病中見寄",
    "author": "徐鉉",
    "paragraphs": [
      "仙郎移病暑天過，却似冥鴻避罻羅。",
      "晝夢乍驚風動竹，夜吟時覺露霑莎。",
      "情親稍喜貧居近，性嬾猶嫌上直多。",
      "望苑恩深期勿藥，青雲岐路未蹉跎。"
    ],
    "added_time": "2026-01-03 02:19:47"
  },
  {
    "source_file": "poet.song.237000.json",
    "title": "古意答胡葦航",
    "author": "蒲壽宬",
    "paragraphs": [
      "偃蹇當風松，四望無寧枝。",
      "蔦蘿空自纒，鸞鳳非所覊。",
      "固乏棟梁具，聊聳巖壑姿。",
      "豈無深林柯，百尺懸旌麾。",
      "下有千歲苓，勿使行人知。"
    ],
    "added_time": "2026-01-03 02:19:55"
  },
  {
    "source_file": "poet.song.193000.json",
    "title": "螃蟹",
    "author": "岳珂",
    "paragraphs": [
      "無腸公子郭索君，橫行湖海劍戟羣。",
      "紫髯綠殻琥珀髓，以不負腹誇將軍。",
      "酒船拍浮老子慣，咀嚼兩螯仍把玩。",
      "廬山對此眼倍青，願從公子醉復醒。"
    ],
    "added_time": "2026-01-03 02:20:11"
  },
  {
    "source_file": "poet.tang.53000.json",
    "title": "大曆年浙東聯唱集",
    "author": "浙東衆詩人",
    "paragraphs": [
      "幡竿映水出蒲檣。",
      "（秦瑀）榴花向陽臨鏡妝。",
      "（鮑防）子規一聲猿斷腸。",
      "（李聿）殘雲入戶起爐香。",
      "（李清）晴虹夭矯架危梁。",
      "（杜奕）輕蘿縹緲挂霓裳。",
      "（袁邕）月臨影殿玉毫光。",
      "（呂渭）粉帶新篁白簡霜。",
      "（崔泌）玲瓏珠綴魚網張。",
      "（陳允初）高枝反舌巧如簧。",
      "（鄭槩）風搖寶鐸佩鏘鏘。",
      "（秦瑀）古松擁腫懸如囊。",
      "（杜倚）雨垂珠箔映迴廊。",
      "（李聿）薔薇綠刺半緘長。",
      "（鮑防）五粒松英大麥芒。",
      "（李清）古藤蚴蟉毒龍驤。",
      "（杜奕）深林怪石猛虎藏。",
      "（袁邕）古碑勒字棋局方。",
      "（呂渭）山僧行道鴻鴈行（崔泌）亭亭孤筍綠沉鎗。",
      "（鄭槩）蜂窼倒掛枯蓮房。",
      "（允初）燃燈幽殿星煌煌。",
      "（杜倚）。"
    ],
    "added_time": "2026-01-03 02:21:28"
  },
  {
    "source_file": "poet.tang.20000.json",
    "title": "獻從兄",
    "author": "張籍",
    "paragraphs": [
      "悠悠旱天雲，不遠如飛塵。",
      "賢達失其所，沉飄同衆人。",
      "擢秀登王畿，出爲良使賓。",
      "名高滿朝野，幼賤誰不聞。",
      "一朝遇讒邪，流竄八九春。",
      "詔書近遷移，組綬未及身。",
      "冬井無寒冰，玉潤難爲焚。",
      "虛懷日迢遙，榮辱常保純。",
      "我念出游時，勿吟康樂文。",
      "願言靈溪期，聊欲相依因。"
    ],
    "added_time": "2026-01-03 02:21:48"
  },
  {
    "source_file": "poet.tang.17000.json",
    "title": "春齋夜雨憶郭通微",
    "author": "武元衡",
    "paragraphs": [
      "桃源在在阻風塵，世事悠悠又遇春。",
      "雨滴閑堦清夜久，焚香偏憶白雲人。"
    ],
    "added_time": "2026-01-03 02:21:50"
  },
  {
    "source_file": "poet.song.183000.json",
    "title": "偈二首  其一",
    "author": "釋文禮",
    "paragraphs": [
      "黄鍾纔起時，九數從頭數。",
      "相將幽谷鶑啼，次第雕梁燕語。",
      "田父祭勾芒，叢祠敲社鼓。",
      "農父狎牛郎，村姑教蠶婦。",
      "光陰老盡世間人，冬至寒食一百五。"
    ],
    "added_time": "2026-01-03 02:22:07"
  },
  {
    "source_file": "poet.song.22000.json",
    "title": "城西射弓挺之以病不至簡示新詩有唯應欠我渭城歌之句謹吟一篇以答佳意",
    "author": "蔡襄",
    "paragraphs": [
      "雪後西郊物外清，官閒乘興此閒行。",
      "出門疎樹無塵色，入內流渠带野聲。",
      "近臘酒醪香更釅，得風弓箭力還生。",
      "知君病起心猶壯，獨背船窗唱渭城。"
    ],
    "added_time": "2026-01-03 02:22:36"
  },
  {
    "source_file": "poet.song.158000.json",
    "title": "送元衛弟赴長亭鹽場",
    "author": "樓鑰",
    "paragraphs": [
      "阿連生而秀，二親所甚愛。",
      "仲兄勤拊養，遇事輒加誨。",
      "幹蠱靜而辦，胸次無卑隘。",
      "今焉職牢盆，官宇臨渤澥。",
      "毋謂官爲小，要使所居大。",
      "毋言才可了，檢身到纖介。",
      "我家門戶重，衣冠綿數代。",
      "當以誠心求，子視勿自懈。",
      "亭民亦良民，孰謂俱無頼。",
      "官吏既擾之，兼并責逋債。",
      "熬波亦良苦，樂歲色猶菜。",
      "輸鹽不得錢，何以禁私賣。",
      "所在積蠹久，良法浸多壞。",
      "吾聞不無術，更當審利害。",
      "熟視不爲謀，空餐媿難蓋。",
      "不應行一切，遽使絕稱貸。",
      "富者能寡取，倍息久仍在。",
      "貧者庶少寬，公私可緩带。",
      "母年登九十，家居幸康泰。",
      "其家不從政，禮經有深戒。",
      "幸子去不遠，時時可歸拜。",
      "小別不足惜，輕舟送前邁。"
    ],
    "added_time": "2026-01-03 02:22:47"
  },
  {
    "source_file": "poet.song.158000.json",
    "title": "送從子沆宰鄖鄉",
    "author": "樓鑰",
    "paragraphs": [
      "小阮幼鍾愛，長乃遭百罹。",
      "風木既深痛，棣華更纏悲。",
      "所頼有吾子，獨立守家規。",
      "上有門戶託，傍有孤與嫠。",
      "忽爲麏國行，泝江秋爲期。",
      "冬澇與夏漲，漢水足險巇。",
      "摻袪送子去，風帆不可覊。",
      "城中楮爲幣，邑下尤可知。",
      "定知公事少，不必事作爲。",
      "用智正惡鑿，大道本自夷。",
      "家無壯子弟，宗族各天涯。",
      "幸有知己人，方且把一麾。",
      "四海皆兄弟，官寮善待之。",
      "眠食謹調攝，家務須自持。",
      "俸薄用宜嗇，無使實漏巵。",
      "此別動深念，毋忘故鄉思。",
      "一書抵萬金，時寄賓鴻歸。"
    ],
    "added_time": "2026-01-03 02:22:47"
  },
  {
    "source_file": "poet.song.158000.json",
    "title": "送王粹中教授入蜀",
    "author": "樓鑰",
    "paragraphs": [
      "萬山四塞圍平陸，大爲關中次爲蜀。",
      "我生東南未曾到，蜀士游從聞頗熟。",
      "自從襄陽上峻途，高欲登天下臨谷。",
      "女媧大山塞空虛，麻綫名堆千萬曲。",
      "行人一升鹿頭關，下瞰平川如畫幅。",
      "幅員二百四十里，里出萬緡民日蹙。",
      "向來陝西五路兵，退守諸關疆地促。",
      "計臣權宜重增賦，民力尚寬隨所欲。",
      "爾來因仍七十年，鬼不輸錢無雨粟。",
      "民生哀哉不堪命，外若富饒中不足。",
      "益梓尚有繁盛風，夔峽窮民幾比屋。",
      "側耕危穫供稅租，飯多稊稗無嘉穀。",
      "朝廷謀帥弄印久，宣諭尚書剖符竹。",
      "尚書當今第一流，翁婿相望冰映玉。",
      "貽書挽君爲此行，古人義槩非流俗。",
      "君亦慨然挈家去，摻袪未免再三祝。",
      "君行豈爲溫飽計，一舉高飛快鴻鵠。",
      "丈夫生有四方志，登覽山川非碌碌。",
      "頃爲假吏到燕山，未行先取山經讀。",
      "所至訪尋多得力，中原至今在吾目。",
      "北征西征昔有賦，何肯徒行空逐逐。",
      "子西嘗因過峴首，遐想羊公欲相沃。",
      "關右放賈眼拔鏃，表留卒使癰潰肉。",
      "試推此意向前去，到處前人有遺躅。",
      "五丁開山果何在，贊皇籌邊言可覆。",
      "劍門石角皆北向，雪嶺界天望身毒。",
      "高皇將壇在漢中，武侯八陣留魚復。",
      "棧閣繩橋世稱嶮，威茂渡笮來夷族。",
      "李冰離堆如底柱，大寧鹽泉若飛瀑。",
      "四路尤多未見書，買歸何止三萬軸。",
      "黄松次功蜀檮杌，石湖居士吳船錄。",
      "君宜預考經行地，却隨所見書之牘。",
      "幕中便可資籌策，遠業因茲增藴蓄。",
      "又聞渡瀘不在瀘南在沉黎，卭崍九折是君家世尤當知。",
      "藝祖按圖揮玉斧，大度河外等棄之。",
      "本朝獨無南詔患，一語決定無敢違。",
      "成都郡庠千白袍，後來之秀日益奇。",
      "周公禮殿巋然在，畫像盤古繼宓犧。",
      "春秋奠謁用舊樂，想見節奏并威儀。",
      "談經約史各專門，學問可以相發揮。",
      "康節遺書有傳者，不惜師問窮精微。",
      "先天僅得十二三，聲音律呂無由窺。",
      "更有異聞多細事，試因餘暇質所疑。",
      "青城大面訪僊迹，普賢靈變窮峨眉。",
      "街名棋盤路九逵，江號濯錦如汙池。",
      "古柏參天二千尺，水滸鼎立三石犀。",
      "藥有珂貝說尤詭，字書不見栮與榿。",
      "金堂鸚鵡掃孤塔，蒼溪橘柚五出椑。",
      "嘉陵梵像爲最巨，閬州城南天下稀。",
      "少陵入蜀往來久，須行萬里方知詩。",
      "我慙寡聞言又拙，君其更爲加詢咨。",
      "老我無復爲世用，但當杜門待君歸。",
      "歸期未知果何時，時寄尺楮寬吾思。"
    ],
    "added_time": "2026-01-03 02:22:47"
  },
  {
    "source_file": "poet.song.115000.json",
    "title": "童丱須知 張設八篇 其八",
    "author": "史浩",
    "paragraphs": [
      "平時敗壁舊泥空，蘆席將來謾禦風。",
      "不是君恩令仕進，何因滿眼掛青紅。"
    ],
    "added_time": "2026-01-03 02:22:49"
  },
  {
    "source_file": "poet.song.97000.json",
    "title": "留贈太平劉道士",
    "author": "王洋",
    "paragraphs": [
      "早歲希夷合道真，八年静默已全神。",
      "收還赤子無爲境，留得丹霄自在身。",
      "獨與老荘談妙理，不分儒釋是殊倫。",
      "有時醉露真消息，流水桃花不誤人。"
    ],
    "added_time": "2026-01-03 02:23:00"
  },
  {
    "source_file": "poet.tang.38000.json",
    "title": "秋深閑興",
    "author": "韓偓",
    "paragraphs": [
      "此心兼笑野雲忙，甘得貧閑味甚長。",
      "病起乍嘗新橘柚，秋深初換舊衣裳。",
      "晴來喜鵲無窮語，雨後寒花特地香。",
      "把釣覆棊兼舉白，不離名教可顚狂。"
    ],
    "added_time": "2026-01-03 02:23:01"
  },
  {
    "source_file": "poet.song.14000.json",
    "title": "依韻和睢陽杜相公答蔡君謨新體飛草書",
    "author": "梅堯臣",
    "paragraphs": [
      "丹砂篆印發題封，雲母屏開照耀中。",
      "漠漠蛟綃吹入紙，翹翹蠆髮卷隨風。",
      "新番自與鴻都異，舊法唯應堊帚同。",
      "丞相報詩何處問，清泠池上雁能通。"
    ],
    "added_time": "2026-01-03 02:23:04"
  },
  {
    "source_file": "poet.song.14000.json",
    "title": "送河陽通判張寺丞從富公辟",
    "author": "梅堯臣",
    "paragraphs": [
      "張公愛神鍔，佩服近玉麟。",
      "又拭華陰土，光彩一以新。",
      "百里無惡獸，千里無冤人。",
      "今朝欲何之，去去延平津。",
      "應當出匣飛，騰波决秋旻。"
    ],
    "added_time": "2026-01-03 02:23:04"
  },
  {
    "source_file": "poet.tang.16000.json",
    "title": "清明節郭侍御偶與李侍御孔校書王秀才遊開化寺臥病不得同遊賦得十韻兼呈馬十八郎丞公",
    "author": "崔元翰",
    "paragraphs": [
      "山色入層城，鍾聲臨複岫。",
      "乘閑息邊事，探異憐春候。",
      "曲閣下重階，迴廊遙對霤。",
      "石間花徧落，草上雲時覆。",
      "鑽火見樵人，飲泉逢野獸。",
      "道情親法侶，時望登朝右。",
      "執憲糺姦邪，刊書正訛謬。",
      "茂才當時選，公子生人秀。",
      "贈荅繼篇章，歡娛重朋舊。",
      "垂簾獨衰疾，擊缶酬金奏。"
    ],
    "added_time": "2026-01-03 02:23:18"
  },
  {
    "source_file": "poet.song.55000.json",
    "title": "春日",
    "author": "李之儀",
    "paragraphs": [
      "芊芊芳草望中迷，傳火樓臺麗日西。",
      "飛絮輕翻遮柳陌，落花亂點暗桃溪。",
      "琉璃波凈沈魚藻，玳瑁簾疏阻燕泥。",
      "百五良辰最葱蒨，綠陰行馬過鶑啼。"
    ],
    "added_time": "2026-01-03 02:23:35"
  },
  {
    "source_file": "poet.song.9000.json",
    "title": "和運使舍人觀潮  其一",
    "author": "范仲淹",
    "paragraphs": [
      "何處潮偏盛，錢唐無與儔。",
      "誰能問天意，獨此見濤頭。",
      "海浦吞來盡，江城打欲浮。",
      "勢雄驅島嶼，聲怒戰貔貅。",
      "萬疊雲纔起，千尋練不收。",
      "長風方破浪，一氣自横秋。",
      "高岸驚先裂，羣源怯倒流。",
      "騰凌大鯤化，浩蕩六鼇遊。",
      "北客觀猶懼，吳兒弄弗憂。",
      "子胥忠義者，無覆巨川舟。"
    ],
    "added_time": "2026-01-03 02:23:54"
  },
  {
    "source_file": "poet.song.87000.json",
    "title": "劉將軍寶刀歌",
    "author": "周紫芝",
    "paragraphs": [
      "將軍寶刀玉三尺，夜半有光如日赤。",
      "蒼水使者誰敢捫，蓬頭劍士眼不識。",
      "鸊鵜膏瑩秋水光，切玉如泥不動芒。",
      "秋風夜作蛟龍吼，人言乃是真干將。",
      "知君老將家有種，談兵論事書撐腸。",
      "不願君持此刀日解三千牛，願刳月支作飲器，却纒錦絛朝未央。",
      "妖腰亂領不自保，豐狐老猘誰跳梁。",
      "酒酣起舞爲君語，時危此劍知難藏。"
    ],
    "added_time": "2026-01-03 02:24:17"
  },
  {
    "source_file": "poet.song.148000.json",
    "title": "次韻芮察院送□寶文赴浙漕二首  其一",
    "author": "朱熹",
    "paragraphs": [
      "遠俗何勞問，威名舊已孚。",
      "百城方仰澤，一節遽還都。",
      "聖主勤脩政，今年决破胡。",
      "期公寧餽輓，注想在謀謨。"
    ],
    "added_time": "2026-01-03 02:24:18"
  },
  {
    "source_file": "poet.song.54000.json",
    "title": "遊青原山",
    "author": "張商英",
    "paragraphs": [
      "所至紛紛簿領堆，也須風月洗塵埃。",
      "明朝相與尋師去，况是同行掉臂來。"
    ],
    "added_time": "2026-01-03 02:24:35"
  },
  {
    "source_file": "poet.song.158000.json",
    "title": "白醉",
    "author": "樓鑰",
    "paragraphs": [
      "處世難獨醒，時作映簷醉。",
      "年少足裘馬，安知老夫味。",
      "天梳與日帽，且免供酒事。",
      "謫居幸三適，得此更慙媿。",
      "向來六逍遥，特書見清異。",
      "君家老希夷，相求諒同氣。",
      "曲身成直身，朝寒俄失記。",
      "醉中知其天，不飲乃同意。",
      "書生暫奇溫，難語純綿麗。"
    ],
    "added_time": "2026-01-03 02:24:49"
  },
  {
    "source_file": "poet.tang.52000.json",
    "title": "詩（幷序） 八十八",
    "author": "王梵志",
    "paragraphs": [
      "難[忍]儻能忍，能忍最爲難。",
      "伏肉虎不食，病鳥人不彈。",
      "當時雖{各寺}（張改作「碕」）堵，過後必身安。",
      "唾面不須拭，從風自蔭乾。"
    ],
    "added_time": "2026-01-03 02:24:55"
  },
  {
    "source_file": "poet.song.63000.json",
    "title": "過金堤劉景文",
    "author": "晁補之",
    "paragraphs": [
      "雲間高堞如雲白，草下深濠如草碧。",
      "逶迤隴斷出平堤，前見黄河如带直。",
      "官居乃在城西原，荒臺古木烏鳥翻。",
      "美人芳氣如秋菊，坐令曄曄棄中園。",
      "不憂泑澤豪不殺，夜識漢中龜鼈在。",
      "借須走馬候水曹，後時此會何由再。",
      "霸陵往來初避名，執賈不回人更驚。",
      "無心躑躅路寢養，服車安用仍一鳴。",
      "未若捧甖何不可，二豪螟蛉與蜾臝。",
      "況聞舉案良亦賢，那愛五花論酒錢。",
      "不然憭慄坐歲晚，風入衰柳催寒蟬。",
      "我論李君其趣獨，自喻愚公徙王屋。",
      "是中聊可外形骸，官閑方轡相與來。"
    ],
    "added_time": "2026-01-03 02:25:07"
  },
  {
    "source_file": "poet.song.72000.json",
    "title": "即事三首  其一",
    "author": "洪朋",
    "paragraphs": [
      "短短戎葵晚自芳，飛飛蝴蝶夏猶忙。",
      "鉤簾到面清風遠，喚夢吟鶑白日長。"
    ],
    "added_time": "2026-01-03 02:25:15"
  },
  {
    "source_file": "poet.song.72000.json",
    "title": "即事三首  其二",
    "author": "洪朋",
    "paragraphs": [
      "淮南不改江南天，五月如秋意惘然。",
      "仰首勿言居士疾，信心頼有祖師禪。"
    ],
    "added_time": "2026-01-03 02:25:15"
  },
  {
    "source_file": "poet.song.14000.json",
    "title": "送董傳秀才之汝陰",
    "author": "梅堯臣",
    "paragraphs": [
      "社燕已歸盡，秋鶑猶繞林。",
      "久爲梁國客，不起灞陵心。",
      "徒步赴朋館，遠遊無橐金。",
      "江君丈人意，莫入楚鄉深。"
    ],
    "added_time": "2026-01-03 02:25:20"
  },
  {
    "source_file": "poet.song.55000.json",
    "title": "清凉寺覺海召飯出數帖相示覽之愴然求詩爲記",
    "author": "李之儀",
    "paragraphs": [
      "潮去潮來知幾年，依然城郭带山川。",
      "連虛玉骨元如虎，布地金沙舊種蓮。",
      "垂手鼎開香積供，傳家仍是乳峰禪。",
      "珠庭月角人何在，頼有遺蹤契宿緣。"
    ],
    "added_time": "2026-01-03 02:25:34"
  },
  {
    "source_file": "poet.song.62000.json",
    "title": "贈二蘇公",
    "author": "陳師道",
    "paragraphs": [
      "岷峨之山中巴江，桂椒柟櫨楓柞樟。",
      "青金黄玉丹砂良，獸皮鳥羽不足當。",
      "異人間出駭四方，嚴王陳李司馬揚。",
      "一翁二季對相望，奇寶橫道驥伏箱。",
      "誰其識者有歐陽，大科異等固其常。",
      "小却盛之白玉堂，典謨頌雅用所長。",
      "度越周漢登虞唐，千載之下有素王。",
      "平陳鄭毛視荒荒，後生不作諸老亡。",
      "文體變化未可量，萬口一律如吃羌。",
      "妖狐幻人犬陸梁，虎豹却走逢牛羊。",
      "上帝惠顧祓不祥，天門夜下龍虎章。",
      "前驅吳回後炎皇，絳旂丹轂朱冠裳。",
      "從以甲胄萬鬼行，乘風縱燎無留藏。",
      "天高地下日月光，授公以柄扶病傷。",
      "士如稻苗待公秧，臨流不渡公爲航。",
      "如大醫王治膏肓，外證已解中尚彊。",
      "探囊一試黄昏湯，一洗十年新學腸。",
      "老生塞口不敢嘗，向來狂殺今尚狂，請公別試囊中方。"
    ],
    "added_time": "2026-01-03 02:25:52"
  },
  {
    "source_file": "poet.tang.29000.json",
    "title": "行至金牛驛寄興元渤海尚書",
    "author": "李商隱",
    "paragraphs": [
      "樓上春雲水底天，五雲章色破巴牋。",
      "諸生個個王恭柳，從事人人庾杲蓮。",
      "六曲屏風江雨急，九枝燈檠夜珠圓。",
      "深慙走馬金牛路，驟和陳王白玉篇。"
    ],
    "added_time": "2026-01-03 02:25:59"
  },
  {
    "source_file": "poet.song.96000.json",
    "title": "次韻曾守懷玲瓏山",
    "author": "沈與求",
    "paragraphs": [
      "泉石有膏肓，料理費和緩。",
      "風埃客子游，夢想略相半。",
      "端如饜羊酪，投匕念鄉饌。",
      "懷哉小玲瓏，舊賞記酣宴。",
      "玉女下雲窗，輕我年未冠。",
      "誅茅老三間，此意已懸斷。",
      "少須草堂資，兩足那可絆。",
      "謝公愛東山，自結尋幽伴。",
      "詩筒忽相先，紙價豈容賤。",
      "流傳從使君，感此歸思亂。",
      "擷蘭躡危根，潄石俯長磵。",
      "野性等麋鹿，百嗜寧食薦。",
      "攬衣中夜興，測漏疾流盼。",
      "扃步愧駑筋，卑飛傷短翰。",
      "正使屐齒折，未救斧柯爛。",
      "時節脱復徂，遲莫空浩歎。",
      "何當脂下澤，去路鬰交貫。"
    ],
    "added_time": "2026-01-03 02:26:22"
  },
  {
    "source_file": "poet.tang.38000.json",
    "title": "感事三十四韻",
    "author": "韓偓",
    "paragraphs": [
      "紫殿承恩歲，金鑾入直年。",
      "人歸三島路，日過八花塼。",
      "鴛鷺皆迴席，臯夔亦慕羶。",
      "慶霄舒羽翼，塵世有神仙。",
      "雖遇河清聖，慙非岳降賢。",
      "皇慈容散拙，公議逼陶甄。",
      "江總參文會，陳暄侍狎筵。",
      "腐儒親帝座，太史認星躔。",
      "側弁聆神算，濡毫俟密宣。",
      "宮司持玉研，書省擘香箋。",
      "唯理心無黨，憐才膝屢前。",
      "焦勞皆實錄，宵旰豈虛傳。",
      "始議新堯曆，將期整舜弦。",
      "去梯言必盡，仄席意彌堅。",
      "上相思懲惡，中人詎省愆。",
      "鹿窮唯觝觸，兔急且㺦猭。",
      "本是謀賒死，因之致劫遷。",
      "氛霾言下合，日月暗中懸。",
      "恭顯誠甘罪，韋平亦恃權。",
      "畏聞巢幕險，寧寤積薪然。",
      "諒直尋鉗口，奸纖益比肩。",
      "晉讒終不解，魯瘠竟難痊。",
      "秪擬誅黃皓，何曾識霸先。",
      "嗾獒飜醜正，養虎欲求全。",
      "萬乘煙塵裏，千官劒戟邊。",
      "斗魁當北坼，地軸向西偏。",
      "袁董非徒爾，師昭豈偶然。",
      "中原成劫火，東海遂桑田。",
      "濺血慙嵇紹，遲行笑褚淵。",
      "四夷同效順，一命敢虛捐。",
      "山岳還青聳，穹蒼舊碧鮮。",
      "獨夫長啜泣，多士已忘筌。",
      "鬱鬱空狂叫，微微幾病癲。",
      "丹梯倚寥廓，終去問青天。"
    ],
    "added_time": "2026-01-03 02:26:38"
  },
  {
    "source_file": "poet.tang.42000.json",
    "title": "奉和右省僕射西亭高臥作",
    "author": "徐鉉",
    "paragraphs": [
      "院靜蒼苔積，庭幽怪石欹。",
      "蟬聲當檻急，虹影向簷垂。",
      "晝漏猶憐永，叢蘭未覺衰。",
      "疎篁巢翡翠，折葦覆鸕鷀。",
      "對酒襟懷曠，圍棊旨趣遲。",
      "景皆隨所尚，物各遂其宜。",
      "道與時相會，才非世所羇。",
      "賦詩貽座客，秋事爾何悲。"
    ],
    "added_time": "2026-01-03 02:27:22"
  },
  {
    "source_file": "poet.song.148000.json",
    "title": "挽董安人二首  其一",
    "author": "朱熹",
    "paragraphs": [
      "雅望推前輩，承愛頼女師。",
      "閨門傳懿範，湯沐盛恩私。",
      "萬里驂鸞去，千秋宰樹悲。",
      "自應銘婦德，誰與篆豐碑。"
    ],
    "added_time": "2026-01-03 02:27:36"
  },
  {
    "source_file": "poet.song.151000.json",
    "title": "寓吳門十首  其六",
    "author": "陳造",
    "paragraphs": [
      "興闌猛輟凌江棹，重看鶑花茂苑春。",
      "歸自乘流留亦好，浙風淮俗總宜人。"
    ],
    "added_time": "2026-01-03 02:27:48"
  },
  {
    "source_file": "poet.song.158000.json",
    "title": "六月十六夜觀月翌早紀所見成長謠",
    "author": "樓鑰",
    "paragraphs": [
      "海雲湧立雙鐵山，明月正在山中間。",
      "初疑渼陂藍田出水面，又似長風吹度玉門關。",
      "須臾雲過月愈上，太虛點綴從飛翻。",
      "白衣蒼狗不足究，千變萬態俱可觀。",
      "忽焉橫卧如蒼龍，驪珠頷下光團團。",
      "山河清影見歷歷，桂枝扶疎若可攀。",
      "夜深醉倒雞鳴起，光景不類居塵寰。",
      "長庚曄然朝曦發，望舒猶掛西林端。",
      "我欲呼吸晶華駐朱顔，左有金丹右玉丹。",
      "昔聞兩曜在天如磨蟻，日行日止一度慳。",
      "太陰行速朔必會，金餠旋復成弓彎。",
      "八卦萬物盡關繫，歷古不已真跳丸。",
      "急景戃恍難控摶，但見霞彩生斕斑。",
      "老我已復卦氣闌，學道無成空自嘆。",
      "不如安坐委天順，一聽運化更循環。"
    ],
    "added_time": "2026-01-03 02:27:51"
  },
  {
    "source_file": "poet.song.97000.json",
    "title": "和吉父示送别七言",
    "author": "王洋",
    "paragraphs": [
      "景物隨人也解愁，年來諼草不忘憂。",
      "微官自縳敢辭冷，倦鳥縱歸何處投。",
      "一歲又聞禾黍熟，百年惟喜甲兵休。",
      "人生佳節真難遇，莫惜重陽菊滿頭。"
    ],
    "added_time": "2026-01-03 02:27:57"
  },
  {
    "source_file": "poet.song.22000.json",
    "title": "謝宋評事",
    "author": "蔡襄",
    "paragraphs": [
      "齋館從容接燕申，每臨佳樹走觥巡。",
      "兵鋒却後知神物，年壽高來况主人。",
      "並賞昔聞思故友，分甘今喜奉慈親。",
      "豈唯持祝公難老，兼欲靈株比大椿。"
    ],
    "added_time": "2026-01-03 02:27:59"
  },
  {
    "source_file": "poet.song.22000.json",
    "title": "謝阮評事",
    "author": "蔡襄",
    "paragraphs": [
      "手授新書荷至情，何時仙訣得真精。",
      "高年轉覺面顔少，細字全由眼力明。",
      "藥籙謾勞分上下，丹爐終費侯虧盈。",
      "爭如一語醒然悟，獨葆天光不外營。"
    ],
    "added_time": "2026-01-03 02:27:59"
  },
  {
    "source_file": "poet.song.54000.json",
    "title": "和孫右司沅州道上過元夕",
    "author": "張商英",
    "paragraphs": [
      "三五皇州夜色鮮，使車方事武陵蠻。",
      "華燈邈想端門外，翠輦初臨太一還。",
      "月滿九衢聞舜樂，雲開雙闕見堯顔。",
      "自憐風雨新城道，陟彼崔嵬我馬艱。"
    ],
    "added_time": "2026-01-03 02:28:29"
  },
  {
    "source_file": "poet.song.237000.json",
    "title": "純陽洞讀書和中山陳禮郎韻",
    "author": "蒲壽宬",
    "paragraphs": [
      "弄珠寄南海，移文譏北山。",
      "出處雖異位，夢覺同一闗。",
      "純陽有真境，古洞扄林端。",
      "絕頂象緯逼，六月天氣寒。",
      "道人討幽勝，誅茆謀盖棺。",
      "緣深野鷄狎，供罷齋魚閒。",
      "斗軒適容膝，點勘酬鈆丹。",
      "理義貴自得，神仙諒非難。",
      "嗟我久荒索，摧心罹棘艱。",
      "羞羡鶴俯仰，空悲馬班桓。",
      "終南在何許，得去何須還。"
    ],
    "added_time": "2026-01-03 02:28:33"
  },
  {
    "source_file": "poet.tang.21000.json",
    "title": "賽神",
    "author": "元稹",
    "paragraphs": [
      "楚俗不事事，巫風事妖神。",
      "事妖結妖社，不問疎與親。",
      "年年十月暮，珠稻欲垂新。",
      "家家不歛穫，賽妖無富貧。",
      "殺牛貰官酒，椎鼓集頑民。",
      "喧闐里閭隘，兇酗日夜頻。",
      "歲暮雪霜至，稻珠隨隴湮。",
      "吏來官稅迫，求質倍稱緡。",
      "貧者日消鑠，富亦無倉囷。",
      "不謂事神苦，自言誠不真。",
      "岳陽賢刺史，念此爲俗屯。",
      "未可一朝去，俾之爲等倫。",
      "粗許存習俗，不得呼黨人。",
      "但許一日澤，不得月與旬。",
      "吾聞國僑理，三年名乃振。",
      "巫風燎原久，未必憐徙薪。",
      "我來歌此事，非獨歌政仁。",
      "此事四鄰有，亦欲聞四鄰。"
    ],
    "added_time": "2026-01-03 02:28:53"
  },
  {
    "source_file": "poet.song.87000.json",
    "title": "夏熱歎",
    "author": "周紫芝",
    "paragraphs": [
      "祝融當權不可奪，海水欲沸山欲裂。",
      "黄頭父老見事多，謂有此身無此熱。",
      "老人何得怨天公，山堂日日多南風。",
      "烏紗欹帽剪雲葉，白鬢吹雪飛蓬鬆。",
      "已挹蔗漿澆熱惱，更注井花回睡容。",
      "人生如此亦不惡，飽食安坐初何功。",
      "蒙塵况駐奉天輦，避暑望幸驪山宫。",
      "蕃兵入漢作巢窟，戰騎横戈歲馳突。",
      "旌旗耀日紅蔽天，鐵甲烘雲氣銷骨。",
      "安得壯士如惡來，上訴帝閽關鑰開。",
      "盡瀉天河作飛雨，四海八方無一埃。",
      "秋禾不槁敵不來，我亦高枕喧春雷。"
    ],
    "added_time": "2026-01-03 02:28:55"
  },
  {
    "source_file": "poet.tang.42000.json",
    "title": "右省僕射後湖亭閑宴鉉以宿直先歸賦詩留獻",
    "author": "徐鉉",
    "paragraphs": [
      "湖上一陽生，虛亭啓高宴。",
      "楓林煙際出，白鳥波心見。",
      "主人忘貴達，座客容疵賤。",
      "獨慙殘照催，歸宿明光殿。"
    ],
    "added_time": "2026-01-03 02:29:14"
  },
  {
    "source_file": "poet.song.9000.json",
    "title": "寄石學士",
    "author": "范仲淹",
    "paragraphs": [
      "家有清白志，所寶甑中塵。",
      "休去無生涯，老來猶苦辛。",
      "一麾了婚嫁，萬事蠧精神。",
      "與君嘗大言，定作青山鄰。",
      "蹭蹬未攜手，得無羞故人。"
    ],
    "added_time": "2026-01-03 02:29:21"
  },
  {
    "source_file": "poet.song.55000.json",
    "title": "范倅置酒雨花臺",
    "author": "李之儀",
    "paragraphs": [
      "流傳勝致有無間，投老方能一倚欄。",
      "千里江山來極目，萬家烟雨鎖初寒。",
      "姦雄幾許埋蓁莽，笑語何妨擁蕙蘭。",
      "便覺寸陰真可惜，須將酒戶爲君寬。"
    ],
    "added_time": "2026-01-03 02:29:30"
  },
  {
    "source_file": "poet.song.55000.json",
    "title": "寄趙仰之",
    "author": "李之儀",
    "paragraphs": [
      "傾蓋逢君亦偶然，塤篪今日似當年。",
      "仙風宛是金華舊，詩句分明歷水傳。",
      "故國江山聊徙倚，深燈歌笑屢遷延。",
      "相思果許重相見，豫約嚴裝報此緣。"
    ],
    "added_time": "2026-01-03 02:29:30"
  },
  {
    "source_file": "poet.song.55000.json",
    "title": "次韵邦老見貺",
    "author": "李之儀",
    "paragraphs": [
      "高風疇昔在煙霞，末路芝蘭屬當家。",
      "一句轉身元的確，千條差路任紛華。",
      "才疏意廣雖難契，語款情真特見嘉。",
      "只恐平明便分手，相看更待月西斜。"
    ],
    "added_time": "2026-01-03 02:29:30"
  },
  {
    "source_file": "poet.song.55000.json",
    "title": "宿無錫壽聖院贈明祖禪老",
    "author": "李之儀",
    "paragraphs": [
      "靈山相別已多年，重把圓光信有緣。",
      "愧我天涯真斷梗，喜君居處似諸天。",
      "元無浮世多般事，只說我家一味禪。",
      "軟語綢繆霜夜永，停燈溫火共留連。"
    ],
    "added_time": "2026-01-03 02:29:30"
  },
  {
    "source_file": "poet.song.55000.json",
    "title": "元白拏舟相訪出紙求書因書此以歸其紙",
    "author": "李之儀",
    "paragraphs": [
      "小篷不卸遠相尋，頓喜忘年得斷金。",
      "便覺雨華隨脫麈，更能操筆問來禽。",
      "投懷方寄朱弦直，摻袂還驚白髮深。",
      "獨幸南遊慰真賞，他年會見好叢林。"
    ],
    "added_time": "2026-01-03 02:29:30"
  },
  {
    "source_file": "poet.song.63000.json",
    "title": "贈段萬頃",
    "author": "晁補之",
    "paragraphs": [
      "美人窈窕家南國，可與副笄親黍稷。",
      "平生寂莫鳳將雛，慚愧木桃猶報璧。",
      "石城三槳爲誰催，萬里清江凌不測。",
      "王門酒肉傲勝詭，豈有鄒陽仍下客。",
      "危詞欲洗大夫冤，千載獨懷吾祖賢。",
      "不量腹小文籍博，頗似井蜺輕飲川。",
      "丈夫趣舍無南北，情親非爲牆屋連。",
      "子真正用卧谷口，乃有高名諠日邊。",
      "胸中傀磊契何所，自笑柴愚得參魯。",
      "借令好問忘足繭，狐腋豈堪黄犬補。",
      "吾身櫟社真寄耳，趣取無用安足數。",
      "無心俎几彘盤辱，拳曲不羞人厭睹。",
      "土山出火石爲融，羲和當午車隆隆。",
      "通渠束带過者寡，乃獨葛巾終日同。",
      "傾囷倒廩用餉我，我爲牙羽陳編鍾。",
      "蟬聲入耳廩節改，別我整驂無愧容。"
    ],
    "added_time": "2026-01-03 02:29:38"
  },
  {
    "source_file": "poet.song.14000.json",
    "title": "許發運待制見過夜話",
    "author": "梅堯臣",
    "paragraphs": [
      "許公運國儲，歲入六百萬。",
      "上莫究所來，下莫有剝怨。",
      "十年無纖乏，功利潛亦建。",
      "昨除侍從官，聊爲磨世鈍。",
      "比於以舌得，此豈愧物論。",
      "較量多少間，未足數劉晏。",
      "大計苟窘費，曷不使預筭。",
      "欲倍即能倍，但勿惑謗訕。",
      "擾民可以奪，食官可以竄。",
      "要付與權衡，一切出果斷。",
      "嗚呼任智力，長短固有限。",
      "制財猶制兵，太甚則生亂。",
      "公譬淮陰侯，多多有益辦。",
      "我今聽其談，夜去爲扼腕。",
      "書之俟采詩，咨訪不可緩。"
    ],
    "added_time": "2026-01-03 02:31:20"
  },
  {
    "source_file": "poet.song.158000.json",
    "title": "送陳進道倅三山",
    "author": "樓鑰",
    "paragraphs": [
      "陳侯少有場屋聲，歲在壬午聯薦名。",
      "晚年倦游安里居，君亦懷綬歸家庭。",
      "齊年連姻更同社，臭味相與如弟兄。",
      "一朝話別欲遠去，洗盞更酌歌渭城。",
      "合沙樂土宜宦游，或謂不減洛與京。",
      "平分風月信可樂，人家弦誦幾連甍。",
      "豈惟帥閫頼關決，定知秋闈望陶成。",
      "西都外司掌宗盟，煩君共二爲之丞。",
      "勿謂爲丞但虛稱，亨途要當自此升。",
      "惟君儒雅聞簪纓，種學歲久筆縱橫。",
      "奧篇隠帙了如響，清談吐屑四坐傾。",
      "詩筒來往附郵傳，時出妙語人爲驚。",
      "梅花萬樹照山白，荔子百種輝空明。",
      "九門雄尊盛官府，三山森聳多地靈。",
      "長樂一志書不盡，平生頗恨未經行。",
      "煩君傑句爲摹寫，遠寄使我心神清。"
    ],
    "added_time": "2026-01-03 02:32:43"
  },
  {
    "source_file": "poet.song.63000.json",
    "title": "次韵太學黄博士冕仲同考試作",
    "author": "晁補之",
    "paragraphs": [
      "日邊傳詔天街暮，草草西城車馬聚。",
      "官曹一見故情親，宴語識君心志古。",
      "成安長孺澶淵守，昔君羈游所爲主。",
      "我窮亦號成安客，文采初無君一縷。",
      "胸中萬頃復誰同，正有君家賢叔度。",
      "官事留人何鞅掌，廣文楊柳花飛戶。",
      "好書老未置鉛槧，學經晚始羞章句。",
      "乘槎况自風格有，病顰那可形容慕。",
      "成詩莫憚繼日傳，青驄御史呼歸去。"
    ],
    "added_time": "2026-01-03 02:33:04"
  },
  {
    "source_file": "poet.song.72000.json",
    "title": "遊泐潭寺",
    "author": "洪芻",
    "paragraphs": [
      "吾聞石門山，對峙儼天闢。",
      "林茂山自青，草香澗長碧。",
      "中有古招提，柱栱煥青赤。",
      "惟昔馬大士，方墳聳遺迹。",
      "龍象仰慈顔，馬駒讖前識。",
      "香火有因緣，窗戶坐幽闃。",
      "瓶錫想異時，雲水飽遊歷。",
      "飲波浥曹溪，法雨被江國。",
      "大闡選佛場，法戰無兼敵。",
      "我非山中人，蹔著登山屐。",
      "東閣嘲書淫，凈境酬詩癖。",
      "朝涉潺湲溪，暮陟崔嵬石。",
      "敷床聽犍椎，鉢飯分香積。",
      "山高日易斜，夢短夜分寂。",
      "神心頗靈明，俗慮詎充斥。",
      "歸歟得短章，投筆疥其壁。",
      "政如抱布鼓，豈能飛霹靂。",
      "徑須倩阿香，轟然聽霆擊。",
      "忽傳湯休篇，風騷共推激。",
      "何當從君遊，願飛恨無翼。"
    ],
    "added_time": "2026-01-03 02:33:14"
  },
  {
    "source_file": "poet.song.62000.json",
    "title": "送杜侍御純陝西轉運",
    "author": "陳師道",
    "paragraphs": [
      "餽糧千里古無策，木牛流馬功不極。",
      "邊頭數米換黄金，將軍汗馬未伏櫪。",
      "黠羌人面作胡語，鳥雀貪生爾如許。",
      "熊虎可避蝱可驅，覆巢熏穴意何如。",
      "漢虜相當庸可盡，聊城正用一封書。",
      "巧手莫爲無麵餠，誰能留渴須遠井。",
      "國家有急君得辭，徐人不勞扣關請。",
      "隴上壯士莫捫舌，河西狂王防係頸。",
      "向來此地幾送迎，草間翁仲口不瘖。",
      "十年兩熟飽可待，一歲四守人何心。",
      "老稚持車車不留，歸人不行行轉頭。",
      "關中正須蕭丞相，省內早要富民侯。",
      "可同一夫在所憫，歲晚得無溝壑憂。"
    ],
    "added_time": "2026-01-03 02:33:16"
  },
  {
    "source_file": "poet.song.62000.json",
    "title": "送楊侍禁兼寄顔黄二公二首  其二",
    "author": "陳師道",
    "paragraphs": [
      "多問黄居士，終年欠一書。",
      "因人候消息，有使報何如。",
      "向晚逢楊子，真堪託後車。",
      "親年方頼祿，不惜借吹噓。"
    ],
    "added_time": "2026-01-03 02:33:16"
  },
  {
    "source_file": "poet.song.96000.json",
    "title": "鄭維心約趙安道中大家兄次律學士及僕探梅城山乘月泛舟而歸",
    "author": "沈與求",
    "paragraphs": [
      "窮居不厭車馬絕，委巷衡門常晝閉。",
      "朝來剝啄誰過予，倒屣逢迎走驚蹶。",
      "里中勝士真可人，爲憶寒梅耿殘雪。",
      "招呼聞早探幽芳，平溪徑遣扁舟截。",
      "西山佳處雲塢深，松竹蕭森迷洞穴。",
      "上方小閣鏁空明，開窗下見千山列。",
      "畫手無人貌平遠，野闊天多供一瞥。",
      "冰花只作小寒枝，拄杖不辭穿巀嶭。",
      "野僧省事畏客狂，攀援自向南枝折。",
      "疏香低入坐中來，骨冷肌清伴高潔。",
      "襟期況有公子賢，伯也雄豪負奇節。",
      "手拈凍蘂薦深杯，妙語琅琅契禪悦。",
      "人間此會不多有，忍放杯空成小別。",
      "歸來懷抱與誰論，一櫂翻然載明月。"
    ],
    "added_time": "2026-01-03 02:34:24"
  },
  {
    "source_file": "poet.song.22000.json",
    "title": "答葛公綽",
    "author": "蔡襄",
    "paragraphs": [
      "山堂爭似草堂清，俗事隨人百種名。",
      "頼有四窗春茗在，甌中時看白雲生。"
    ],
    "added_time": "2026-01-03 02:34:47"
  },
  {
    "source_file": "poet.song.105000.json",
    "title": "紹興中興上復古詩",
    "author": "張嵲",
    "paragraphs": [
      "天監我宋，受命以人。",
      "咋爲亂階，以啓聖人。",
      "皇帝嗣位，其仁如春。",
      "萬邦欣載，共惟帝臣。",
      "垂衣高拱，惟務儉勤。",
      "恤民不怠，懋穡勸分。",
      "卑宫勿飾，服御無文。",
      "膳食取具，不羞庶珍。",
      "內官弗備，簡御嬙嬪。",
      "抑損戚畹，登崇搢紳。",
      "吏除苛繞，獄去放分。",
      "刑罰不試，號令不頻。",
      "旰食宵衣，導率以身。",
      "行之期年，天下歸仁。",
      "皇帝躬行，過於堯禹。",
      "如天不言，乃帝之所。",
      "內資稟命，外須訓撫。",
      "不有相賢，孰資察補。",
      "天舍其衷，遺之碩輔。",
      "實惟舊臣，乃吾肱股。",
      "昔以夢求，今以德錯。",
      "皇帝曰咨，惟予與汝。",
      "我唱而和，無或疑阻。",
      "如手如臂，如心如膂。",
      "如彼事神，汝爲椒糈。",
      "如彼琴瑟，相待戞拊。",
      "相臣受命，于帝其訓。",
      "敢憚夙宵，以圖淑問。",
      "衣不及带，冠不暇正。",
      "內事撫摩，外修好聘。",
      "忍尤攘紛，徂惟求定。",
      "皇帝之孝，克邁帝舜。",
      "相臣佐之，兹惟無競。",
      "上感穹昊，下格殊鄰。",
      "以暴爲恩，易頑以馴。",
      "母后既歸，東朝侍御。",
      "天下載歡，若饑得哺。",
      "天子躬儉，惟親是豐。",
      "未明求衣，朝長樂宫。",
      "禮備家人，養以天下。",
      "先意承旨，事無違者。",
      "天子行孝，天下承風。",
      "胥訓胥效，比屋可封。",
      "乃建中宫，以母四海。",
      "詩首關雎，易稱中饋。",
      "天子之尊，亦資內助。",
      "上奉慈顔，下式寰宇。",
      "事親底豫，化民致和。",
      "始於壼閾，邦國是訛。",
      "太學肇建，四方是極。",
      "增博士員，導以經術。",
      "有來英髦，充牣上京。",
      "三年大比，以考其成。",
      "異時之用，維公維卿。",
      "石渠廣內，圖書之淵。",
      "羽陵之蠧，斷簡之編。",
      "是息是游，英俊在焉。",
      "逸群之彦，比跡卿雲。",
      "懷材待問，發聞揚芬。",
      "馳騁古今，上下典墳。",
      "考正律度，是爲景鍾。",
      "導和殖財，國用以豐。",
      "不窕不槬，咸中典刑。",
      "有渙其章，上公是銘。",
      "兹器惟則，允爲國經。",
      "德爵之亞，莫尚惟齒。",
      "班序顛毛，以爲民紀。",
      "鄉飲既行，郡邑是遵。",
      "洙泗之風，無復齗齗。",
      "井田既壞，民困劫假。",
      "乃正經界，以實多寡。",
      "賦入既均，貧富不病。",
      "非上恤之，孰拯其命。",
      "誕彌之節，式宴示慈。",
      "樂不計費，孰敢節之。",
      "皇帝曰咨，費財無藝。",
      "親降德音，以禁肆侈。",
      "天下歡然，稱盛德事。",
      "匪帝命之，臣子曷議。",
      "著之令甲，付之史官。",
      "永永萬年，無或敢干。",
      "人事既洽，惟神是事。",
      "于廟于郊，各盡其禮。",
      "其郊維何，蕆事圜丘。",
      "帝御六龍，冕十二旒。",
      "既新宫架，既備禮服。",
      "有潔其牲，有温其玉。",
      "合袪天地，侑以祖考。",
      "樂奏六變，其音肆好。",
      "問誰相祀，實維上公。",
      "登降跪起，有肅其容。",
      "天地並况，瑞物來下。",
      "天子萬年，以有神嘏。",
      "其廟維何，可以觀德。",
      "德盛不祧，祀事不忒。",
      "祖廟既飭，旅楹有閑。",
      "原廟繼作，以游衣冠。",
      "若節春秋，皇帝戾止。",
      "薦獻有容，祖考咸喜。",
      "禮成而退，祗奉不凟。",
      "天子萬年，永綏遐福。",
      "天神貴者，莫尊太一。",
      "置祠爲民，其宫有洫。",
      "既倣謬忌，道開八通。",
      "皇帝臨饗，威神是崇。",
      "天人相際，福禄攸同。",
      "國南千畝，是爲帝籍。",
      "天子肇祀，以祈黍稷。",
      "我黍與與，我稷翼翼。",
      "以享以祀，以爲民食。",
      "福禄綏之，萬世無斁。",
      "乃營吉壤，肇建高禖。",
      "何以歆之，帝德不回。",
      "瑞乙既至，后率所御。",
      "以弗以祈，有秩斯祜。",
      "千億之祥，兆於帝武。",
      "天錫皇帝，聖欽不遲。",
      "事神保民，以莫不祗。",
      "上帝臨之，云何以報。",
      "維年屢豐，諸福是効。",
      "非維豐之，又布濩之。",
      "東西北南，咸錫予之。",
      "稼茂於野，粟積于倉。",
      "禮義興行，民俗以臧。",
      "桴鼓不鳴，獄訟衰息。",
      "人有盖藏，道無捐瘠。",
      "和氣所蒸，化爲瑞物。",
      "甘露零庭，近在郊邑。",
      "有木呈祥，合枝共柢。",
      "考傳驗符，遠人不貳。",
      "或剖其中，自然成文。",
      "太平是告，希代莫聞。",
      "豐年屢應，衆瑞應圖。",
      "皇帝謙恭，不以自居。",
      "圖回庶事，益慎厥初。",
      "君臣相戒，可否吁俞。",
      "政過三代，言成典謨。",
      "歷選后辟，前載所無。",
      "在昔中興，周漢二宣。",
      "夏康商宗，漢祖晉元。",
      "咸用干戈，配天祀夏。",
      "其臣歌頌，或列于雅。",
      "方之皇帝，爝火太陽。",
      "顧無歌詩，垂世用光。",
      "詞臣伏罪，無以塞責。",
      "誰其詩之，以佐皇德。",
      "下臣張嵲，過不自揆。",
      "日官西掖，待罪文字。",
      "敢頌厥美，以贊后功。",
      "江漢崧高，不足比隆。"
    ],
    "added_time": "2026-01-03 02:35:16"
  },
  {
    "source_file": "poet.song.105000.json",
    "title": "紹興聖孝感通詩",
    "author": "張嵲",
    "paragraphs": [
      "宋有天下，逮乎八世。",
      "猛敵横生，侵欲不忌。",
      "堯湯水旱，文景菑異。",
      "數則使然，豈人攸塈。",
      "皇帝承統，甚武且仁。",
      "內銷姦孽，外備殊鄰。",
      "濅明濅昌，師武臣力。",
      "抵掌含怒，日思奮殛。",
      "皇帝曰咨，咨女将臣。",
      "慎守疆埸，以保吾民。",
      "敵來則禦，折北勿追。",
      "姑修吾德，以待所歸。",
      "人亦有言，投鼠忌器。",
      "矧彼狡焉，吾親是質。",
      "彼兵攸恃，我則德攻。",
      "靡以歲月，徼天之衷。",
      "彼雖剛戾，不可擾馴。",
      "我視其欲，以舒吾仁。",
      "始我有衆，公卿庶士。",
      "謂彼悍驕，庸知德義。",
      "苟有誠信，金石爲開。",
      "豚魚之孚，惟道之懷。",
      "有唐睿真，亟詔求訪。",
      "惻怛之誠，寧甘百誷。",
      "皇帝曰咨，予由是心。",
      "彼雖我詐，我惟爾忱。",
      "孝悌之至，神明可通。",
      "惟彼不信，天誘其衷。",
      "行人是來，言棄舊惡。",
      "我奉慈母，歸御長樂。",
      "八月甲子，至行在所。",
      "天子在所，天子郊迎，其從如雨。",
      "老稚仰觀，踴躍呼舞。",
      "卿士相趨，肅穆傴僂。",
      "天地感通，發祥頽祉。",
      "卿雲鬰興，輪囷離詭。",
      "屏翳不驚，川后静波。",
      "雲飛淵泳，讙聲相和。",
      "玉虬沛艾，芝盖穹崇。",
      "千乘雷動，萬騎風從。",
      "天子是侍，如長樂宫。",
      "渤澥爲杯，華嵩爲豆。",
      "舉烽行炙，撞鐘命酒。",
      "既勞王爵，下逮奔走。",
      "萬歲稱觴，獻太母壽。",
      "敷天之慶，周浹寰宇。",
      "薄海內外，無或失所。",
      "皇帝之孝，振古曷遇。",
      "睿算無疆，永作民主。",
      "人無疾癘，田多稷黍。",
      "兵革不試，四夷款附。",
      "太母萬年，康疆燕豫。",
      "皇帝之孝，莫與比德。",
      "錫羡無疆，子孫千億。",
      "莞簟發祥，開統拓迹。",
      "嶷嶷岐岐，詵詵翼翼。",
      "有綠其車，有赤其舄。",
      "太母萬年，含飴燕息。",
      "始歸太母，小大具疑。",
      "謂將我廷，胡寧以歸。",
      "皇帝之孝，先定不易。",
      "爰有廷臣，協比我德。",
      "有贊其决，無貳其心。",
      "指期待蔇，天實我臨。",
      "曾無愆素，歸御愔愔。",
      "凡是讙囂，盡爲歌吟。",
      "天錫皇帝，示将保定。",
      "太平之休，繄此其證。",
      "際天所覆，咸爲我土。",
      "含識之倫，我籍斯附。",
      "充入舊貫，天臨萬方。",
      "子子孫孫，永世克昌。"
    ],
    "added_time": "2026-01-03 02:35:16"
  },
  {
    "source_file": "poet.song.105000.json",
    "title": "秋懷",
    "author": "張嵲",
    "paragraphs": [
      "前山躋暮氣，虚簷納輕陰。",
      "沉疴稍輕體，徐步望遥岑。",
      "泬寥天宇净，斐亹秋雲深。",
      "原野曠蕭條，崗阜何崎嶔。",
      "微霜被群物，悴葉聲蕭森。",
      "遊鱗奔巨壑，翔鳥候穹林。",
      "結念非一端，滯思紛相尋。",
      "伊昔抱微尚，夙懷塵外心。",
      "風波一震蕩，飄流安可任。",
      "廉頗思趙士，鍾儀懷楚音。",
      "往憤既切古，來憂方在今。",
      "安排諒躛言，委順亦虚襟。",
      "由來窮達士，萬古同堙沉。",
      "聊申悽斷意，持和雙南金。"
    ],
    "added_time": "2026-01-03 02:35:16"
  },
  {
    "source_file": "poet.song.105000.json",
    "title": "奉和李元叔察院秋懷",
    "author": "張嵲",
    "paragraphs": [
      "屯雲生廣澤，白日互虧蔽。",
      "如何三秋杪，顧作九暑熾。",
      "高風摧蒲柳，未覺到蘭蕙。",
      "幽人感歲徂，節生悲遠志。",
      "伊予老憂患，感激志鑒寐。",
      "起視籬下花，節過真少味。",
      "豈無王弘酒，深愧淵明意。",
      "未然招隠詩，默契幽林思。",
      "瞻彼區中人，清冽成萎悴。",
      "安得西山藥，飄然以超世。"
    ],
    "added_time": "2026-01-03 02:35:16"
  },
  {
    "source_file": "poet.song.105000.json",
    "title": "董彌大郎中以窗前菊花晨且鮮明午間萎蕤感而成詩興寄古雅次元韵",
    "author": "張嵲",
    "paragraphs": [
      "人生朝氣鋭，兹花亦復然。",
      "鮮榮若自矜，低垂如乞憐。",
      "平生浙酈路，滿谷爲誰妍。",
      "山深風日美，揚芳被涯邊。",
      "食飲賴香潔，輕安遺節宣。",
      "昔乃壽胡廣，由來豈其天。",
      "至理竟誰問，三歎秋風前。"
    ],
    "added_time": "2026-01-03 02:35:16"
  },
  {
    "source_file": "poet.song.63000.json",
    "title": "復用前韵贈祠部陳元輿",
    "author": "晁補之",
    "paragraphs": [
      "行樂曾聞戒遲暮，人生波上飛鳬聚。",
      "蘭亭往事如過雨，山陰脩竹空千古。",
      "陳侯揮翰少年時，三賦聲名動人主。",
      "可是高才棄繩矩，自然采繡非針縷。",
      "五十天南把一麾，猶得無襦歌叔度。",
      "邂逅西城築冶墟，王官繼日車連戶。",
      "自言春晚洞庭歸，日落江南得佳句。",
      "傾蓋何妨許如故，執鞭况是平生慕。",
      "但憂筆陳困攻堅，儻許尋盟解圍去。"
    ],
    "added_time": "2026-01-03 02:35:27"
  },
  {
    "source_file": "poet.tang.42000.json",
    "title": "奉和宮傅相公懷舊見寄四十韻",
    "author": "徐鉉",
    "paragraphs": [
      "謝傅功成德望全，鸞臺初下正蕭然。",
      "摶風乍息三千里，感舊重懷四十年。",
      "西掖新官同賈馬，南朝興運似開天。",
      "文辭職業分工拙，流輩班資讓後先。",
      "每愧陋容勞刻畫，長慙頑石費彫鐫。",
      "晨趨綸掖吟春永，夕會精廬待月圓。",
      "立馬有時同草昭，聯鑣幾處共成篇。",
      "閑歌柳葉翻新曲，醉詠桃花促綺筵。",
      "少壯況逢時世好，經過寧慮歲華遷。",
      "雲龍得路須騰躍，社櫟非材合棄捐。",
      "再謁湘江猶是幸，兩還宣室竟何緣。",
      "已知瑕玷勞磨瑩，又有官司重接連。",
      "聽漏分宵趨建禮，從遊同召赴甘泉。",
      "雲開閶闔分臺殿，風過華林度管弦。",
      "行止不離宮仗影，衣裾嘗惹御爐煙。",
      "師資稷契論中禮，依止山公典小銓。",
      "多謝天波垂赤管，敢教晨景過華塼。",
      "翾飛附驥方經遠，巨楫垂風遂濟川。",
      "玉燭調時鈞軸正，台階平處德星懸。",
      "巖廊禮絕威容肅，布素情深友好偏。",
      "長擬營巢安大廈，忽驚操鉞領中權。",
      "吳門日麗龍銜節，京口沙晴鷁畫船。",
      "蓋代名高方赫赫，戀恩心切更乾乾。",
      "袁安辭氣忠仍懇，吳漢精誠直且專。",
      "却許丘明師紀傳，更容疎廣奉周旋。",
      "朱門自得施行馬，厚祿何妨食萬錢。",
      "密疏尚應勞獻替，清談唯見論空玄。",
      "東山妓樂供閑步，北牖風涼足晏眠。",
      "玄武湖邊林隱見，五城橋下櫂洄沿。",
      "曾移苑樹開紅藥，新鑿家池種白蓮。",
      "不遣前騶妨野逸，別尋逋客互招延。",
      "棊枰寂靜陳虛閣，詩筆沉吟劈彩牋。",
      "往事偶來春夢裏，閑愁因動落花前。",
      "青雲舊侶嗟誰在，白首親情倍見憐。",
      "盡日凝思殊悵望，一章追敘信精研。",
      "韶顏莫與年爭競，世慮須憑道節宣。",
      "幸喜書生爲將相，定由陰德致神仙。",
      "羊公剩有登臨興，尚子都無嫁娶牽。",
      "退象天山鎮浮競，起爲霖雨潤原田。",
      "從容自保君臣契，何必扁舟始是賢。"
    ],
    "added_time": "2026-01-03 02:35:55"
  },
  {
    "source_file": "poet.song.158000.json",
    "title": "再題行看子",
    "author": "樓鑰",
    "paragraphs": [
      "先引護欄毬子驄，九馬近遠俱相從。",
      "黑駒騧黄騅素騮，亦有笏面仍銀鬃。",
      "夏國一種青於藍，五明錯靴皆如龍。",
      "或驂或引恣馳驟，坐覺隠耳聲瓏瓏。",
      "人間安得有此輩，一一必自天閑中。",
      "不惟骨相異凡馬，圉人貴介多雍容。",
      "三花翦鬣自官樣，空鞍更以香羅幪。",
      "中間二者蓋天馬，齒雖已老氣尚雄。",
      "不知幾出橫門道，雙立柳下青陰濃。",
      "擡韁捽頷刷背膂，旋梳鬃尾摇清風。",
      "人人生意馬欲動，態度曲盡各不同。",
      "韓生去我幾百年，藻色尚濕青與紅。",
      "不知何時墮雞林，萬里遠在東海東。",
      "賈人携來得寓目，一見絕歎丹青工。",
      "千金可買真不惜，忽復携去何匆匆。",
      "亟令臨寫得形似，如此神駿那得逢。",
      "開元內外馬盈億，色別爲群從登封。",
      "韓生所貌定傑出，七尺爲騋八尺駥。",
      "向來鶑邊繫金狨，歸乘款段頭已童。",
      "伏櫪寧能志千里，却笑區區據鞍矍鑠翁。"
    ],
    "added_time": "2026-01-03 02:36:01"
  },
  {
    "source_file": "poet.song.115000.json",
    "title": "代新餘姚高宰燕友致語口號",
    "author": "史浩",
    "paragraphs": [
      "鬰葱佳氣擁茲辰，兩見姚江得主人。",
      "報最已聞歌滿道，告新還善政如神。",
      "詞傳綺席鶑聲滑，酒吸紅波玉臉春。",
      "休向陽關惜分袂，他年接武侍嚴宸。"
    ],
    "added_time": "2026-01-03 02:36:03"
  },
  {
    "source_file": "poet.song.97000.json",
    "title": "再和答秀實  其一",
    "author": "王洋",
    "paragraphs": [
      "紅剝芳菲綠作叢，搖知惆悵兩心同。",
      "結交舊燕多情語，消病殘花無用紅。",
      "獻計欲居塵境外，投名且向酒壺中。",
      "新來但覺多新様，不道襟懷盡古風。"
    ],
    "added_time": "2026-01-03 02:36:07"
  },
  {
    "source_file": "poet.song.193000.json",
    "title": "山居感舊百韻",
    "author": "岳珂",
    "paragraphs": [
      "昔在淳熙日，中興最盛年。",
      "身逢千載運，眼見五朝天。",
      "楚甸當澄按，岷江極泝沿。",
      "經途俱極險，問字始能言。",
      "衛國呼珠帽，閻公着玳筵。",
      "進思紅滿幄，便室白連椽。",
      "詔趁回衡雁，重聽下峽猿。",
      "講書聞嶽麓，論道識湘川。",
      "至治承三紀，康謠沸九㙻。",
      "親逢堯壽並，繼見禹功傳。",
      "階玉駢床笏，籯金課槧鉛。",
      "程書仍把學，句讀始精研。",
      "白髮沈詹事，青雲張集仙。",
      "遺經說東魯，大義指南軒。",
      "古郢十連地，脩門萬里船。",
      "歡呼瞻玉軑，恭請擁珠韉。",
      "全盛開京邑，升平沸市廛。",
      "民無買刀佩，士有誦聲絃。",
      "去國波浮鷁，炎陬瘴跕鳶。",
      "稍知遺枉白，僅齒與齡玄。",
      "附首丁寧切，垂膺涕泗連。",
      "止樊讒曖昧，皖簀恨纏綿。",
      "奏牒懷留語，慈親返故泉。",
      "名坊觀正獻，蕭寺餞忠宣。",
      "鼓笈來承學，摳衣接鉅賢。",
      "伊濂一宗匠，鄭鄧兩魁躔。",
      "持論聞忠厚，逢時正黨偏。",
      "僞名開建上，威燄張平原。",
      "國論幾沈痼，初心本怙權。",
      "朱彭承既倒，沈季助方燃。",
      "東閣陪公議，南州返客還。",
      "奮身從百戰，垂翅謁三銓。",
      "累載需將冠，中宵嘆著鞭。",
      "窮邊周障塞，訪古涉淮堧。",
      "歸抱遺書痛，親裁逸事編。",
      "紬藏金匱底，籲直玉階前。",
      "日射九關豹，風清列辟鵷。",
      "丁時旒十二，乙奏牘三千。",
      "鼙鼓宸心感，絲綸詔墨鮮。",
      "鑄佗光裂地，繪像煥凌煙。",
      "狐史無留憾，麟臺錄奏篇。",
      "賢書雖偃蹇，倉氏尚拘攣。",
      "大幕開丘鄧，從軍下宿漣。",
      "人謀自矛盾，民命困戈鋋。",
      "已矣椎銅虎，歸歟訪石田。",
      "哦松期埽逕，薦草又謄牋。",
      "掌庋斯文在，鳴琚大老先。",
      "扈祥纔列屬，鶴弔復題阡。",
      "甫畢三朞制，重登九寺聯。",
      "曾因陳戰守，尚憶奏蟬蜎。",
      "馮翊菟符佩，華亭鶴羽翩。",
      "弱翁慚美報，季子幸求遄。",
      "蘭省頻分帳，樞庭恰綴員。",
      "干時繇閫議，問俗許帷褰。",
      "平糴千倉富，防江萬鼓鼘。",
      "田疇免捐瘠，閭里僅安眠。",
      "戎監還文石，糧車抗使旃。",
      "龍荒潴廟璽，鴻筆研山園。",
      "爲訪平山柳，來尋九曲蓮。",
      "降胡啟膠轕，走檄更喧闐。",
      "位棘珪頒瑞，持荷袷在肩。",
      "登壇委寄重，仗鉞便宜專。",
      "間使誅妖福，堅城馘逆全。",
      "萬艘爭轉粟，九府亦流錢。",
      "詩禍興同列，天游□上元。",
      "閒僧偶傳誦，匪石遂銘鎸。",
      "學羿招彎射，漚陽厭老拳。",
      "了無虛券證，僅有巧言諞。",
      "幕府門生舊，勳家宿契堅。",
      "反身徒浩歎，齚舌謾思愆。",
      "皇上頒明制，公朝雪滯冤。",
      "復令修甬道，適遇奮空弮。",
      "憂職霜侵鬢，忘餐頰露顴。",
      "粗能供尺伍，何以報塵涓。",
      "忽奉樞機召，難勝束帛戔。",
      "迄孤朝仄席，敢望政齊璿。",
      "誤沐便蕃渥，重尋香火緣。",
      "九霄三境近，十閣五雲邊。",
      "倍惜筋骸老，空驚手足胼。",
      "支離賦囊粟，溫飽及華顛。",
      "喘月牛歌戚，嘶風馬憶燕。",
      "枕戈悲壯志，揭橐愧空饘。",
      "觸事常多感，懷安祇自憐。",
      "深山游鹿豕，交友半貂蟬。",
      "北海亡郗漸，南榮偃偓佺。",
      "餘生知有幸，世慮盍無牽。",
      "多幸偕癃老，清時釋絆纏。",
      "採芝從澗底，策杖又山巔。",
      "止足須關念，沈迷盍久悛。",
      "便須便潄石，勿使諉乘軒。",
      "垤蟻還驚夢，冥鴻願比騫。",
      "屋閒雲可宿，簷曝日常暄。",
      "適性頻移竹，忘憂更樹蘐。",
      "銜杯趁安健，卒歲樂周旋。",
      "往歲當流馬，歸心聽杜鵑。",
      "方眠不忘起，已病始知痊。",
      "鼯技羞窮木，羊腸易折轅。",
      "但令思憒憒，豈厭腹便便。",
      "逆旅還推枕，知音謾續絃。",
      "誰談少年事，爲我寫蹄筌。"
    ],
    "added_time": "2026-01-03 02:36:22"
  },
  {
    "source_file": "poet.song.70000.json",
    "title": "閒步",
    "author": "鄒浩",
    "paragraphs": [
      "不出柴門半月强，偶隨鷗鷺到池塘。",
      "荷花蓮葉薫風裏，一似去年無限香。"
    ],
    "added_time": "2026-01-03 02:37:03"
  },
  {
    "source_file": "poet.song.8000.json",
    "title": "贈樊秀才",
    "author": "范仲淹",
    "paragraphs": [
      "五代雲雷屯，九野皆龍戰。",
      "聞國如棋枰，皇極何由建。",
      "太祖乘天飛，大發光華旦。",
      "樊公江表來，經綸速如電。",
      "微子入姬周，倉皇救塗炭。",
      "四海乃大同，萬里聞薫風。",
      "禮樂與征伐，出自明光宫。",
      "大勳未大賞，積慶宜無窮。",
      "李廣不封侯，繼世多英雄。",
      "公有承家子，所至神明理。",
      "復有起家孫，一見知千里。",
      "和氣十洲春，清流九江水。",
      "非有神筆夢，粲粲文何綺。",
      "天子青春朝，列鼎招英髦。",
      "明年桃李開，禹浪如霞高。",
      "之子可變化，咫尺登金鰲。",
      "始知祖德長，光輝傳佩刀。"
    ],
    "added_time": "2026-01-03 02:37:15"
  },
  {
    "source_file": "poet.tang.38000.json",
    "title": "余臥疾深村聞一二郎官今稱繼使閩越笑余迂古潛於異鄉聞之因成此篇",
    "author": "韓偓",
    "paragraphs": [
      "枕流方采北山薇，驛騎交迎市道兒。",
      "霧豹秪憂無石室，泥鰌唯要有洿池。",
      "不羞莽卓黃金印，却笑羲皇白接䍦。",
      "莫負美名書信史，清風埽地更無遺。"
    ],
    "added_time": "2026-01-03 02:37:20"
  },
  {
    "source_file": "poet.song.183000.json",
    "title": "回次采石",
    "author": "李兼",
    "paragraphs": [
      "千帆東下勢連檣，控带河山自一方。",
      "塞角凄風營戍遠，野花濕雨墓田荒。",
      "落霞孤鶩江干闊，去馬來牛歲月長。",
      "老我聲名無一遂，征衫藍縷鬢蒼蒼。"
    ],
    "added_time": "2026-01-03 02:37:32"
  },
  {
    "source_file": "poet.song.62000.json",
    "title": "次韵春懷",
    "author": "陳師道",
    "paragraphs": [
      "欲作歸田計，無如二頃何。",
      "折腰方頼祿，拭面未傷和。",
      "日下烏聲樂，塵生鳥跡多。",
      "渡頭留小楫，乘興得相過。"
    ],
    "added_time": "2026-01-03 02:37:33"
  },
  {
    "source_file": "poet.song.105000.json",
    "title": "送馮貫道之東川轉而之行在",
    "author": "張嵲",
    "paragraphs": [
      "秋風来萬里，草木日夜凋。",
      "屬兹憀慄時，執别在今朝。",
      "亂離多苦辛，况乃道路窮。",
      "若人抱奇節，勁氣干雲霄。",
      "結交二十年，途窮識久要。",
      "間闗復會面，益若漆投膠。",
      "感深念存殁，投分忘頑囂。",
      "汝海昔爲别，盛年意氣豪。",
      "及兹分手日，星星悲二毛。",
      "壯心隨遇盡，曩志與時消。",
      "别夜月皎皎，首途方迢迢。",
      "故園不足懷，令德乃所操。",
      "君其愛爾軀，努力熙皇朝。"
    ],
    "added_time": "2026-01-03 02:38:08"
  },
  {
    "source_file": "poet.song.96000.json",
    "title": "維心方刊正三國史某以精筆遺之蒙餉大篇爲謝氣格渾然三復感歎漫依元韻奉和蕪陋增愧",
    "author": "沈與求",
    "paragraphs": [
      "諸豪雄誇劍芒銛，毛錐斂避收餘尖。",
      "櫝間黯黮渇銅雀，案上爬沙枯玉蟾。",
      "學堂山人有遺裔，筆力大可千人兼。",
      "掉頭不肯書柿葉，酒酣起舞怒奮髯。",
      "十年歸坐溪口屋，傲視冠冕猶髠箝。",
      "草玄草聖聊戲耳，如醫識藥信手拈。",
      "邇來直筆到三國，去取法度何森嚴。",
      "眼中青白世矜異，皮裏陽秋誰顧瞻。",
      "更憐中書今且老，鷄毛葦管争出奩。",
      "懸知入手便獰劣，那復助子窮幽潛。",
      "我持妙穎急送似，標題珍重存華籤。",
      "勢如執法貴心正，俗病要以此語砭。",
      "揮掃定見龍蛇走，紬繹何憚歲月淹。",
      "須知筆意似人意，柔順未必非凶憸。"
    ],
    "added_time": "2026-01-03 02:38:13"
  },
  {
    "source_file": "poet.song.9000.json",
    "title": "鶴聯句",
    "author": "范仲淹",
    "paragraphs": [
      "上霄降靈氣，鍾此千年禽。",
      "幽閑靖節性，孤高伯夷心。",
      "頡頏紫霄垠，飄颻滄浪潯。",
      "岳湛有仙姿，鈞韶無俗音。",
      "毛滋月華淡，頂粹霞光深。",
      "目流泉客淚，翅垂羽人襟。",
      "騰漢雪千丈，點溪霜半尋。",
      "纖喙礪青鐵，修脛雕碧琳。",
      "巖棲干溪樹，澤飲卑蹄涔。",
      "鸞皇自塤箎，燕雀徒商參。",
      "獨翅聳瓊枝，羣舞傾瑤林。",
      "病餘霞雲叚，夢回松吹吟。",
      "靜嫌鸚鵡言，高笑鴛鴦淫。",
      "金精冷澄澈，玉格寒蕭森。",
      "潔白不我恃，腥羶非所任。",
      "稻粱不得已，蟣虱胡爲侵。",
      "天池憶鵬遊，雲羅傷鳯沈。",
      "風流超縞素，雅淡絕規箴。",
      "相親長道情，偶見銷煩襟。",
      "西漢惜馮唐，華皓欲投簪。",
      "南朝仰衛玠，清羸疑不禁。",
      "端如方直臣，處羣良足欽。",
      "介如廉退士，驚秋猶在陰。",
      "幾誚鷹隼鷙，覊韝俄見臨。",
      "還嗤鳬鷖貪，弋繳終就擒。",
      "乘軒乃一芥，空籠仍萬金。",
      "片雲伴遙影，冥冥越烟岑。",
      "長飈送逸響，亭亭出霜砧。",
      "蓬瀛忽往來，桑田成古今。",
      "願下八佾庭，鼓舞薰風琴。"
    ],
    "added_time": "2026-01-03 02:38:13"
  },
  {
    "source_file": "poet.song.14000.json",
    "title": "正仲見贈依韻和答",
    "author": "梅堯臣",
    "paragraphs": [
      "平生好書詩，一意在抱槧。",
      "既無鈌雲劍，身世遭黮黭。",
      "恥游公相門，甘自守恬淡。",
      "妻孥每寒饑，內愧劇剜憯。",
      "時頼二三友，乞米慰窮慘。",
      "雖然情懷惡，亦未廢誦覽。",
      "如負會稽辱，欲雪效嘗膽。",
      "作文持與人，百不得一頷。",
      "聖猶嗜好殊，獨取菖蒲歜。",
      "我愚希六義，將使鬼神感。",
      "譬彼捕長黥，區區只持窨。",
      "青天挂虹霓，踴跂不可擥。",
      "太華五千仞，妄學巨靈撼。",
      "幸且同蛙黽，近樂在井坎。",
      "蒼髮况種種，存非衛髦髧。",
      "吳侯琅玕姿，而來視亂菼。",
      "鳳皇五色毛，曷羨未翅蝻。",
      "染夏有正采，安用此淺黲。",
      "乃知叔度陂，萬頃見澄澹。",
      "孟軻患爲師，薄劣亦何敢。"
    ],
    "added_time": "2026-01-03 02:38:23"
  },
  {
    "source_file": "poet.song.63000.json",
    "title": "喜文潛自淮南歸招飲西岡呈坐客",
    "author": "晁補之",
    "paragraphs": [
      "春回三楚冰生漪，銀臺春夢歸心馳。",
      "莫言上水百丈苦，淮渚東風一月期。",
      "都城經春雪蔽地，百花不放須君至。",
      "清晨一紙國門書，走馬蓬壺下直初。",
      "保康橋頭燈照夜，我馬鳴嘶向君馬。",
      "得君豈但官局同，卜鄰况近南城下。",
      "文詞翊善知名久，丈人令德于公後。",
      "同年廖李芸省郎，吳門隠尉身姓張。",
      "平時花發值此客，隨分東牆有春色。",
      "宮壺賜酒玉流巵，請君但作留春詩，人生身外安所知。",
      "爲君借舞杜廷尉，對花有酒那不醉。"
    ],
    "added_time": "2026-01-03 02:38:35"
  },
  {
    "source_file": "poet.song.237000.json",
    "title": "登北山真武觀試泉",
    "author": "宋蒲壽宬",
    "paragraphs": [
      "莫誇陽羡茗，在彼山之巔。",
      "莫誇惠山溜，試此山之泉。",
      "不生陸鴻漸，渴死盧玉川。",
      "且共春風裏，不鬬社雨前。",
      "雀舌最嫩弱植耳，嘉樹一發如針然。",
      "靈苗合讓武夷貢，清香不與羅浮専。",
      "北山古丘神所授，以泉名郡天下傳。",
      "置郵縱可走千里，不如一掬清且鮮。",
      "人生適意在所便，物各有産盡隨天。",
      "蹇驢破帽出近郭，裹茶汲井手自煎。",
      "泉鮮水活别無法，甌中沸出酥雪妍。",
      "山中道士不識此，彈口咋舌稱神仙。",
      "從今决意修茗事，典衣買樹蒔井邊。",
      "道士且莫顛，古人作善戒所先。",
      "山中種茶一百頃，不如山下數畆田。",
      "饑餐渴飲無長物，何患敲門驚晝眠。"
    ],
    "added_time": "2026-01-03 02:38:45"
  },
  {
    "source_file": "poet.song.237000.json",
    "title": "遊金山寺呈茂老",
    "author": "宋蒲壽宬",
    "paragraphs": [
      "長江氣勢何雄雄，波心幻出青蓮宫。",
      "江流萬古浮不去，疑有根蒂誰能窮。",
      "遡流逺見一培塿，傳聞壯觀疑談空。",
      "風帆漸迫驚詭異，金碧還遶深蒙茸。",
      "小船破浪與客去，繫纜階石穿玲瓏。",
      "門前筆架水面立，波濤日夕相撞舂。",
      "重樓複道費登陟，面面奇怪陡不同。",
      "丹徒西望聳觀閣，淮海大塊居其東。",
      "倚欄簷外水轉窄，飛鴻没處明雙瞳。",
      "與僧煮茗話今古，莫窮幻眇窺鴻濛。",
      "瀛洲方丈在何許，騎牛覔牛休憧憧。",
      "遥指危檣夜泊處，驚飈飄簸如飛蓬。",
      "禪闗深閉浪打屋，夜定不動猜遊龍。",
      "清遊適值九月九，汲泉細摘黄花叢。",
      "水上登髙復誰信，證明頼有今逺公。",
      "登堂恍惚見坡印，瓣香起敬仙佛蹤。",
      "想像形容記言語，涕零心惻生不逢。",
      "未窮清興下山去，扁舟一瞬在閬風。",
      "作詩聊復紀遊跡，來尋此跡何時重。"
    ],
    "added_time": "2026-01-03 02:38:45"
  },
  {
    "source_file": "poet.song.237000.json",
    "title": "遊西巖",
    "author": "宋蒲壽宬",
    "paragraphs": [
      "誰扇洪爐欲煮鐵，一寸如冰不曾熱。",
      "歲寒心事梅花知，炭事如何與冰說。",
      "西巖結屋煙作罩，斑斑不露如隐豹。",
      "人生大欲剛斷除，静處生涯乃仁樂。",
      "碧梧翠竹呈如琅玕，寒泉玉佩鳴珊珊。",
      "終焉爲計亦不惡，豈知白日生羽翰。",
      "翻思一夜鐘鳴時，先生髙臥如希夷。",
      "何人更嗔瘴鬼瘧，及鋒而用皆驚疑。",
      "薦泉采菊想遺跡，奚其與侣昌黎伯。",
      "薫蕕已定人所知，聊把曾遊紀巖石。"
    ],
    "added_time": "2026-01-03 02:38:45"
  },
  {
    "source_file": "poet.tang.5000.json",
    "title": "扈從出長安應制",
    "author": "沈佺期",
    "paragraphs": [
      "漢宅規模壯，周都景命隆。",
      "西賓讓東主，法駕幸天中。",
      "太史占星應，春官奏日同。",
      "旌門起長樂，帳殿出新豐。",
      "翕習黃山下，紆徐清渭東。",
      "金麾張畫月，珠幰戴松風。",
      "是節嚴陰始，寒郊散野蓬。",
      "薄霜沾上路，殘雪繞離宮。",
      "賜帛矜耆老，褰旒問小童。",
      "復除恩載洽，望秩禮新崇。",
      "臣忝承明召，多慙獻賦雄。"
    ],
    "added_time": "2026-01-03 02:38:53"
  },
  {
    "source_file": "poet.tang.4000.json",
    "title": "時樂鳥篇",
    "author": "張說",
    "paragraphs": [
      "舊傳南海出靈禽，時樂名聞不可尋。",
      "形貌乍同鸚鵡類，精神別稟鳳皇心。",
      "千年待聖方輕舉，萬里呈才無伴侶。",
      "紅茸糅繡好毛衣，清泠謳鵶好言語。",
      "內人試取御衣牽，啄手暝聲不許前。",
      "心願陽烏恆保日，志嫌陰鶴欲凌天。",
      "天情玩訝良無已，察圖果見祥經裏。",
      "本持符瑞驗明王，還用文章比君子。",
      "自憐弱羽詎堪珍，喜共華篇來示人。",
      "人見嚶嚶報恩鳥，多慙碌碌具官臣。"
    ],
    "added_time": "2026-01-03 02:38:55"
  },
  {
    "source_file": "poet.song.193000.json",
    "title": "己亥明禋恩封鄴侯感愧有作二首  其一",
    "author": "岳珂",
    "paragraphs": [
      "靜即爲方動即圓，幼知棋局老饒先。",
      "封同桑梓一千戶，蹟遠蓬萊二十年。",
      "品祿幸猶容後隠，幹畬何敢擬前賢。",
      "只餘築室疑相似，三萬牙籤還儼然。"
    ],
    "added_time": "2026-01-03 02:39:07"
  },
  {
    "source_file": "poet.tang.39000.json",
    "title": "經安州感故鄭郎中二首 一",
    "author": "黃滔",
    "paragraphs": [
      "雲夢江頭見故城，人間四十載垂名。",
      "馬蹄踐處東風急，雞舌銷時北闕驚。",
      "嶽客出來尋古劍，野猨相聚呌孤塋。",
      "騰身飛上鳳凰閣，惆悵終乖吾黨情。"
    ],
    "added_time": "2026-01-03 02:39:16"
  },
  {
    "source_file": "poet.song.54000.json",
    "title": "銀杏",
    "author": "張商英",
    "paragraphs": [
      "鴨脚半熟色猶青，紗囊馳寄江陵城。",
      "城中朱門翰林宅，清風六月吹簾旌。",
      "玉纖雪椀白相照，爛銀殻破玻璃明。"
    ],
    "added_time": "2026-01-03 02:39:17"
  },
  {
    "source_file": "poet.song.55000.json",
    "title": "真師自湯泉相送至石磧遂歸索詩爲別",
    "author": "李之儀",
    "paragraphs": [
      "流落不我棄，如君能幾人。",
      "寧辭迂驛路，且喜慰情親。",
      "蹭蹬還逢雨，因循懶問津。",
      "尤慙遠相送，誰謂白頭新。"
    ],
    "added_time": "2026-01-03 02:39:27"
  },
  {
    "source_file": "poet.song.158000.json",
    "title": "陳表道惠米纜",
    "author": "樓鑰",
    "paragraphs": [
      "平生所嗜惟湯餠，下箸輒空真雋永。",
      "年來風痹忌觸口，厭聞來力敕正整。",
      "江西誰將米作纜，捲送銀絲光可鑑。",
      "仙禾爲餠亞來牟，細剪暴乾供健啗。",
      "如來螺髻一毛拔，卷然如蠆都人髮。",
      "新絃未上尚盤盤，獨繭長繰猶軋軋。",
      "旴江珍品推南豐，荷君來歸携來東。",
      "知君正直如羔羊，貽我素絲踰五總。",
      "仙禾本出從嘉穀，色味俱同無餠毒。",
      "鼎深熟煮葱豉香，大美元年加臠肉。",
      "有時飯素芼以虀，饞口屬饜味更奇。",
      "束晳一賦不及此，爲君却作補亡詩。"
    ],
    "added_time": "2026-01-03 02:41:03"
  },
  {
    "source_file": "poet.song.72000.json",
    "title": "再次洪上人雲巢韵",
    "author": "洪芻",
    "paragraphs": [
      "黄子厭喧求避俗，直上孤峰結茅屋。",
      "欲期汗漫游九垓，俯視塵寰戰蠻觸。",
      "小山招隠喚不回，舊時從事有邊幅。",
      "不能投筆學文鴛，底用决科似張鷟。",
      "自賦雲巢自高唱，手握靈蛇嗤魚目。",
      "由來江夏多可人，藍田片片生美玉。",
      "要須青山頂上行，去伴白雲簷下宿。",
      "西湖窟穴對華榱，肯把蘭亭比金谷。"
    ],
    "added_time": "2026-01-03 02:41:19"
  },
  {
    "source_file": "poet.song.62000.json",
    "title": "出清口",
    "author": "陳師道",
    "paragraphs": [
      "家世山東飽耕稼，晚託一舟順流下。",
      "漁溝寒餠不下筯，推柂轉頭更五夜。",
      "平明放溜出清口，霜落潮回霧連野。",
      "平淮一夢三十里，有日無風神所借。",
      "似憐憂患滿人間，百孔千瘡容一罅。",
      "文章末技將自效，語不驚人神可嚇。",
      "子女玉帛君所餘，寄聲白鳥煩多謝。"
    ],
    "added_time": "2026-01-03 02:41:19"
  },
  {
    "source_file": "poet.song.96000.json",
    "title": "次韻葉左丞見寄  其五",
    "author": "沈與求",
    "paragraphs": [
      "仗馬失芻豆，那顧一榻横。",
      "小兒衣挾楮，老妻釵墮荆。",
      "心事獨炯炯，眼力雙熒熒。",
      "君恩未報償，浩歌託沈冥。",
      "上天不難知，誰能訊背盟。"
    ],
    "added_time": "2026-01-03 02:41:36"
  },
  {
    "source_file": "poet.song.8000.json",
    "title": "贈棋者",
    "author": "范仲淹",
    "paragraphs": [
      "何處逢神仙，傳此棋上旨。",
      "静持生殺權，密照安危理。",
      "接勝如雲舒，禦敵如山止。",
      "突圍秦師震，諸侯皆披靡。",
      "入險漢將危，奇兵翻背水。",
      "勢應不可隳，關河常表裏。",
      "南軒春日長，國手相得喜。",
      "泰山不礙目，疾雷不經耳。",
      "一子貴千金，一路重千里。",
      "精思入於神，變化胡能擬。",
      "成敗繫之人，吾當著棋史。"
    ],
    "added_time": "2026-01-03 02:41:51"
  },
  {
    "source_file": "poet.song.8000.json",
    "title": "歲寒堂三題 歲寒堂",
    "author": "范仲淹",
    "paragraphs": [
      "我先本唐相，奕世天衢行。",
      "子孫四方志，有家在江城。",
      "雙松儼可愛，高堂因以名。",
      "雅知堂上居，宛得山中情。",
      "目有千年色，耳有千年聲。",
      "六月無炎光，長如玉壺清。",
      "于以聚詩書，教子脩誠明。",
      "于以列鐘鼓，邀賓樂昇平。",
      "綠煙亦何知，終日在簷楹。",
      "太陽無偏照，自然虚白生。",
      "不向揺落地，何憂歲峥嶸。",
      "勗哉肯構人，處之千萬榮。"
    ],
    "added_time": "2026-01-03 02:41:51"
  },
  {
    "source_file": "poet.song.8000.json",
    "title": "歲寒堂三題 君子樹",
    "author": "范仲淹",
    "paragraphs": [
      "二松何年植，清風未嘗息。",
      "夭矯向庭户，雙龍思霹靂。",
      "豈無桃李姿，賤彼非正色。",
      "豈無蘭菊芳，貴此有清德。",
      "萬木怨揺落，獨如春山碧。",
      "乃知天地威，亦向歲寒惜。",
      "有聲若江湖，有心若金璧。",
      "雅爲君子材，對之每前席。",
      "或當應自然，化爲補天石。"
    ],
    "added_time": "2026-01-03 02:41:51"
  },
  {
    "source_file": "poet.song.8000.json",
    "title": "歲寒堂三題 松風閣",
    "author": "范仲淹",
    "paragraphs": [
      "此閣宜登臨，上有松風吟。",
      "非絃亦非匏，自起簫韶音。",
      "明月萬里時，何必開綠琴。",
      "鳯皇下雲霓，鏘鏘嗚中林。",
      "淳如葛天歌，太古傳于今。",
      "潔如庖羲易，洗人平生心。",
      "安得嘉賓來，當之共披襟。",
      "陶景若在僊，千載一相尋。"
    ],
    "added_time": "2026-01-03 02:41:51"
  },
  {
    "source_file": "poet.song.8000.json",
    "title": "贈都下隱者",
    "author": "范仲淹",
    "paragraphs": [
      "梅福隱市門，嚴平居卜肆。",
      "乃知神仙徒，非必煙霞地。",
      "異哉西山人，逍遙京洛塵。",
      "門多長者車，察脈如有神。",
      "軒皇萬餘載，此術了然在。",
      "精意洞五行，飛名落四海。",
      "結舍擬滄洲，東池接御溝。",
      "蘭芳披幽徑，琴樽在小舟。",
      "清夜泛月華，宛是江湖遊。",
      "他日上雲去，兹爲黄鶴樓。"
    ],
    "added_time": "2026-01-03 02:41:51"
  },
  {
    "source_file": "poet.song.55000.json",
    "title": "燈下試婺源楊生筆和韵",
    "author": "李之儀",
    "paragraphs": [
      "跼蹐數椽內，回旋蹞步中。",
      "艱生乃至此，吾道得非窮。",
      "詢鞠元無術，行移底是功。",
      "可堪追兔鼠，强學注魚蟲。",
      "未厭朝虀綠，生憎夜燭紅。",
      "呻吟慙杜老，感慨謝終童。",
      "奏剡何時發，微連幾日通。",
      "親知遙悵望，應是轉衰翁。"
    ],
    "added_time": "2026-01-03 02:41:52"
  },
  {
    "source_file": "poet.song.193000.json",
    "title": "謝趙季茂海錯二律  其一",
    "author": "岳珂",
    "paragraphs": [
      "珍殽惟錯遠持將，頼有詩情合得嘗。",
      "明月擘蚶分瓦礱，晴霞浴鱟露珠房。",
      "鰂烏鮆白螺開靨，蚷紫蝦紅鰾挾腸。",
      "雁斷閩山歸未得，把杯猶憶少年場。"
    ],
    "added_time": "2026-01-03 02:41:52"
  },
  {
    "source_file": "poet.tang.20000.json",
    "title": "病中寄白學士拾遺",
    "author": "張籍",
    "paragraphs": [
      "秋亭病客眠，庭樹滿枝蟬。",
      "涼風繞砌起，斜影入牀前。",
      "梨晚漸紅墜，菊寒無黃鮮。",
      "倦遊寂寞日，感歎蹉跎年。",
      "塵歡久消委，華念獨迎延。",
      "自寓城闕下，識君弟事焉。",
      "君爲天子識，我方沉病纏。",
      "無因會同語，悄悄中懷煎。"
    ],
    "added_time": "2026-01-03 02:42:04"
  },
  {
    "source_file": "poet.tang.20000.json",
    "title": "雨中寄元宗簡",
    "author": "張籍",
    "paragraphs": [
      "秋堂羸病起，盥漱風雨朝。",
      "竹影冷疎澀，榆葉暗飄蕭。",
      "街徑多墜果，牆隅有蛻蜩。",
      "延瞻游步阻，獨坐閑思饒。",
      "君居應如此，恨言相去遙。"
    ],
    "added_time": "2026-01-03 02:42:04"
  },
  {
    "source_file": "poet.tang.20000.json",
    "title": "野寺後池寄友",
    "author": "張籍",
    "paragraphs": [
      "佛寺連野水，池幽夏景清。",
      "繁木蔭芙蕖，時有水禽鳴。",
      "通溪岸蹔斷，分渚流復縈。",
      "伴僧鐘磬罷，月來池上明。",
      "友人竟不至，東北見高城。",
      "獨遊自寂寞，況此恨盈盈。"
    ],
    "added_time": "2026-01-03 02:42:04"
  },
  {
    "source_file": "poet.tang.20000.json",
    "title": "董公詩",
    "author": "張籍",
    "paragraphs": [
      "誰主東諸侯，元臣隴西公。",
      "旌節居汴水，四方皆承風。",
      "在朝四十年，天下誦其功。",
      "相我明天子，政成如太宗。",
      "東方有艱難，公乃出臨戎。",
      "單車入危城，慈惠安羣兇。",
      "公謂其黨言，汝材甚驍雄。",
      "爲我帳下士，出入衛我躬。",
      "汝息爲我子，汝親我爲翁。",
      "衆皆相顧泣，無不和且恭。",
      "其父教子義，其妻勉夫忠。",
      "不自以爲資，奉上但顒顒。",
      "公衣無文采，公食少肥濃。",
      "所憂在萬人，人實我寧空。",
      "輕刑寬其政，薄賦弛租庸。",
      "四郡三十城，不知歲饑凶。",
      "天子臨朝喜，元老留在東。",
      "今聞揚盛德，就安我大邦。",
      "百辟賀明主，皇風恩賜重。",
      "朝廷有大事，就決其所從。",
      "海內既無虞，君臣方肅雍。",
      "端居任僚屬，宴語常從容。",
      "翩翩者蒼烏，來巢於林叢。",
      "甘瓜生場圃，一蔕實連中。",
      "田有嘉穀隴，異畝穗亦同。",
      "賢人佐聖人，德與神明通。",
      "感應我淳化，生瑞我地中。",
      "昔者此州人，但矜馬與弓。",
      "今公施德禮，自然威武崇。",
      "公其共百年，受祿將無窮。"
    ],
    "added_time": "2026-01-03 02:42:04"
  },
  {
    "source_file": "poet.tang.20000.json",
    "title": "祭退之",
    "author": "張籍",
    "paragraphs": [
      "嗚呼吏部公，其道誠巍昂。",
      "生爲大賢姿，天使光我唐。",
      "德義動鬼神，鑒用不可詳。",
      "獨得雄直氣，發爲古文章。",
      "學無不該貫，吏治得其方。",
      "三次論諍退，其志亦剛強。",
      "再使平山東，不言所謀臧。",
      "薦待皆寒羸，但取其才良。",
      "親朋有孤稚，婚姻有辦營。",
      "如彼天有斗，人可爲信常。",
      "如彼歲有春，物宜得華昌。",
      "哀哉未申施，中年遽殂喪。",
      "朝野良共哀，矧於知舊腸。",
      "籍在江湖間，獨以道自將。",
      "學詩爲衆體，久乃溢笈囊。",
      "略無相知人，黯如霧中行。",
      "北遊偶逢公，盛語相稱明。",
      "名因天下聞，傳者入歌聲。",
      "公領試士司，首薦到上京。",
      "一來遂登科，不見苦貢場。",
      "觀我性朴直，乃言及平生。",
      "由茲類朋黨，骨肉無以當。",
      "坐令其子拜，常呼幼時名。",
      "追招不隔日，繼踐公之堂。",
      "出則連轡馳，寢則對榻牀。",
      "搜窮古今書，事事相酌量。",
      "有花必同尋，有月必同望。",
      "爲文先見草，釀熟偕共觴。",
      "新果及異鮭，無不相待嘗。",
      "到今三十年，曾不少異更。",
      "公文爲時師，我亦有微聲。",
      "而後之學者，或號爲韓張。",
      "我官麟臺中，公爲大司成。",
      "念此委末秩，不能力自揚。",
      "特狀爲博士，始獲升朝行。",
      "未幾享其資，遂忝南宮郎。",
      "是事賴拯扶，如屋有棟梁。",
      "去夏公請告，養疾城南莊。",
      "籍時官休罷，兩月同游翔。",
      "黃子陂岸曲，地曠氣色清。",
      "新池四平漲，中有蒲荇香。",
      "北臺臨稻疇，茂柳多陰涼。",
      "板亭坐垂釣，煩苦稍已平。",
      "共愛池上佳，聯句舒遐情。",
      "偶有賈秀才，來茲亦同幷。",
      "移船入南溪，東西縱篙撐。",
      "劃波激船舷，前後飛鷗鶬。",
      "回入潭瀨下，網截鯉與魴。",
      "踏沙掇水蔬，樹下烝新秔。",
      "日來相與嬉，不知暑日長。",
      "柴翁攜童兒，聚觀於岸傍。",
      "月中登高灘，星漢交垂芒。",
      "釣車擲長綫，有獲齊歡驚。",
      "夜闌乘馬歸，衣上草露光。",
      "公爲遊谿詩，唱咏多慨慷。",
      "自期此可老，結社於其鄉。",
      "籍受新官詔，拜恩當入城。",
      "公因同歸還，居處隔一坊。",
      "中秋十六夜，魄圓天差晴。",
      "公既相邀留，坐語於堦楹。",
      "乃出二侍女，合彈琵琶箏。",
      "臨風聽繁絲，忽遽聞再更。",
      "顧我數來過，是夜涼難忘。",
      "公疾浸日加，孺人視藥湯。",
      "來候不得宿，出門每迴遑。",
      "自是將重危，車馬候縱橫。",
      "門僕皆逆遣，獨我到寢房。",
      "公有曠達識，生死爲一綱。",
      "及當臨終晨，意色亦不荒。",
      "贈我珍重言，傲然委衾裳。",
      "公比欲爲書，遺約有修章。",
      "令我署其末，以爲後事程。",
      "家人號於前，其書不果成。",
      "子符奉其言，甚於親使令。",
      "魯論未訖注，手跡今微茫。",
      "新亭成未登，閉在莊西廂。",
      "書札與詩文，重疊我笥盈。",
      "頃息萬事盡，腸情多摧傷。",
      "舊塋盟津北，野窆動鼓鉦。",
      "柳車一出門，終天無迴箱。",
      "籍貧無贈貲，曷用申哀誠。",
      "衣器陳下帳，醪餌奠堂皇。",
      "明靈庶鑒知，髣髴斯來饗。"
    ],
    "added_time": "2026-01-03 02:42:04"
  },
  {
    "source_file": "poet.song.70000.json",
    "title": "寄長沙何子玉",
    "author": "鄒浩",
    "paragraphs": [
      "一甌難忘雪雲輕，濯盡氛埃徹骨清。",
      "瑞氣遶龍應滿意，薫風留日正多情。",
      "黄金照地人間肅，白鶴飛泉物外鳴。",
      "只待五湖歸興動，扁舟擘浪去尋盟。"
    ],
    "added_time": "2026-01-03 02:42:35"
  },
  {
    "source_file": "poet.song.86000.json",
    "title": "奉祠朝日飲卯酒就寢既覺庭中蕭然已無行跡馬上賦詩",
    "author": "孫覿",
    "paragraphs": [
      "蕭晨按節齊房弭，冠蓋環趍垤爭蟻。",
      "屐聲籍籍海上潮，人語喧喧日中市。",
      "明朝途人踐芻狗，雲散風休真夢爾。",
      "不須強記刻舟痕，滿地蒼苔餘屐齒。"
    ],
    "added_time": "2026-01-03 02:42:40"
  },
  {
    "source_file": "poet.song.105000.json",
    "title": "閩中山間毎早白霧四塞咫尺不辨",
    "author": "張嵲",
    "paragraphs": [
      "閩嶺冬候晚，歲窮殊未寒。",
      "誰爲五里霧，皓皓懷群山。",
      "剥琢斧斤響，啁啾禽鳥閒。",
      "逖聽知何處，四顧但漫漫。",
      "怳如湖水秋，眇與天相連。",
      "喬林膏沐已，遠岫漸披顔。",
      "高閣延朝景，清輝泛林端。",
      "諒非侵晨興，詎識景物閒。",
      "忽思鄉社歲，日晏未開闗。"
    ],
    "added_time": "2026-01-03 02:43:32"
  },
  {
    "source_file": "poet.tang.5000.json",
    "title": "酬楊給事兼見贈臺中",
    "author": "沈佺期",
    "paragraphs": [
      "子雲推辨博，公理擅詞雄。",
      "始自尚書省，旋聞給事中。",
      "言從溫室祕，籍向瑣闈通。",
      "顧我叨郎署，慙無草奏功。",
      "分曹八舍斷，解袂五時空。",
      "宿昔陪餘論，平生賴擊蒙。",
      "神仙應東掖，雲霧限南宮。",
      "忽枉瓊瑤贈，長歌蘭渚風。"
    ],
    "added_time": "2026-01-03 02:43:42"
  },
  {
    "source_file": "poet.song.158000.json",
    "title": "題申之寄示春郊畫軸",
    "author": "樓鑰",
    "paragraphs": [
      "郊原膴膴春意足，細草淒迷芳樹綠。",
      "鴈鶩無數泛陂塘，羊牛相與隨芻牧。",
      "幾年不泛浙西船，恍如蘇臺俯平川。",
      "閑人憂國無他策，但願好雨成豐年。"
    ],
    "added_time": "2026-01-03 02:44:09"
  },
  {
    "source_file": "poet.tang.21000.json",
    "title": "秋堂夕",
    "author": "元稹",
    "paragraphs": [
      "炎涼正迴互，金火鬱相乘。",
      "雲雷時交構，川澤方蒸騰。",
      "清風一朝勝，白露忽已凝。",
      "草木凡氣盡，始見天地澄。",
      "況此秋堂夕，幽懷曠無朋。",
      "蕭條簾外雨，倏閃案前燈。",
      "書卷滿牀席，蠨蛸懸復升。",
      "啼兒屢啞咽，勌僮時寢興。",
      "泛覺昏夜目，詠謠暢煩膺。",
      "況吟獲麟章，欲罷久不能。",
      "堯舜事已遠，丘道安可勝。",
      "蜉蝣不信鶴，蜩鷃肯窺鵬。",
      "當年且不偶，沒世何必稱。",
      "胡爲揭聞見，褒貶貽愛憎。",
      "焉用汩其泥，豈在清如冰。",
      "非白又非黑，誰能點青蠅。",
      "處世苟無悶，佯狂道非弘。",
      "無言被人覺，予亦笑孫登。"
    ],
    "added_time": "2026-01-03 02:44:25"
  },
  {
    "source_file": "poet.song.96000.json",
    "title": "蠶",
    "author": "沈與求",
    "paragraphs": [
      "吳桑成綠陰，吳蠶盈翠箔。",
      "闔門障風雨，荒祠動村落。",
      "千絲爲衣被，一繭自纒縛。",
      "殺身以成仁，此計殊不惡。"
    ],
    "added_time": "2026-01-03 02:44:28"
  },
  {
    "source_file": "poet.song.96000.json",
    "title": "松下追涼",
    "author": "沈與求",
    "paragraphs": [
      "佳哉十八公，凜凛廊廟具。",
      "大匠偶未收，蒼髯鬰如許。",
      "根盤曲磵幽，勢宅層崖阻。",
      "清風自掃門，當伏不受暑。",
      "顧我蕭散姿，本是山中侣。",
      "出逢畏日長，隻影無地去。",
      "偷閑蕭寺游，清陰直修廡。",
      "神交先浩茫，徑造不我拒。",
      "斗酒起自行，開懷爲延佇。",
      "寒綠浸杯盤，勁氣逼牙輔。",
      "語已心地涼，外熱寧足禦。",
      "公家綠骨蛇，千歲穴深土。",
      "何當供晨餐，散我腰腳僂。",
      "它年聽颼飀，危冠掛神虎。",
      "此意亦大奇，勿與夏蟲語。"
    ],
    "added_time": "2026-01-03 02:44:28"
  },
  {
    "source_file": "poet.song.14000.json",
    "title": "邵郎中姑蘇園亭",
    "author": "梅堯臣",
    "paragraphs": [
      "公愛樂天池上篇，買池十畝皆種蓮。",
      "薄城萬竿竹㛹娟，藤纜繫橋青板船。",
      "折腰大菱不直錢，鵁鶄鸂鶒沙際眠。",
      "水從太湖根底穿，月出洞庭山上圓。",
      "公歸與客相留連，秋風鶴唳春杜鵑。",
      "班鱸斫膾紅縷鮮，紫豉煑蒓香味全。",
      "我思白傅在三川，吳船雖有吳饌偏。",
      "當時九老各華顛，裴令來過吟復聯。",
      "至今怪石存舊鎸，七葉樹蔭黄金田。",
      "羨公有子勝昔賢，高門通車千萬年。"
    ],
    "added_time": "2026-01-03 02:44:55"
  },
  {
    "source_file": "poet.tang.29000.json",
    "title": "題鄭大有隱居",
    "author": "李商隱",
    "paragraphs": [
      "結構何峰是，喧閑此地分。",
      "石梁高瀉月，樵路細侵雲。",
      "堰臥蛟螭室，希夷鳥獸羣。",
      "近知西嶺上，玉管有時聞。"
    ],
    "added_time": "2026-01-03 02:45:04"
  },
  {
    "source_file": "poet.song.55000.json",
    "title": "大觀四年春夏之交閒居無事觸緒成咏得絕句五首  其一",
    "author": "李之儀",
    "paragraphs": [
      "簷間百囀已鶑聲，枕上千山尚未明。",
      "老去只知難得睡，兒童何用報陰晴。"
    ],
    "added_time": "2026-01-03 02:45:12"
  },
  {
    "source_file": "poet.song.183000.json",
    "title": "皋橋",
    "author": "周文璞",
    "paragraphs": [
      "伯鸞出京師，慷慨歌五噫。",
      "豈無濟時心，升降與我違。",
      "有來適吳中，舂粱救寒饑。",
      "吳人皋伯通，舎之慰窮棲。",
      "方志雖或除，此橋猶可稽。",
      "伯鸞號逸民，佳傳照綠綈。",
      "伯通頼有此，庶幾與之齊。",
      "至今閶門外，兩冢陪要離。",
      "累累各高大，冥冥春草萋。",
      "古者賢哲人，不計鳳與鷄。",
      "焜耀亦偶爾，埋沒何淒兮。",
      "出語賀兩公，亦以昌吾詩。"
    ],
    "added_time": "2026-01-03 02:46:11"
  },
  {
    "source_file": "poet.tang.39000.json",
    "title": "寓題",
    "author": "黃滔",
    "paragraphs": [
      "紛紛墨勅除官日，處處紅旗打賊時。",
      "竿底得璜猶未用，夢中吞鳥擬何爲。",
      "損生莫若攀丹桂，免俗無過詠紫芝。",
      "兩岸蘆花一江水，依前且把釣魚絲。"
    ],
    "added_time": "2026-01-03 02:46:27"
  },
  {
    "source_file": "poet.song.70000.json",
    "title": "道正移爇𦰡來",
    "author": "鄒浩",
    "paragraphs": [
      "仙家春色不曾空，亦有𧄒𦰡占暖風。",
      "丹桂葉舒推重碧，蟠桃花發避深紅。",
      "儘教带土培軒外，行欲移根過浙中。",
      "最好高堂歸獻壽，年年光映棣花叢。"
    ],
    "added_time": "2026-01-03 02:47:17"
  },
  {
    "source_file": "poet.song.73000.json",
    "title": "因舉楞嚴經七處徵心成頌",
    "author": "釋清遠",
    "paragraphs": [
      "善逝明知直不邪，要窮妄識是空花。",
      "故令慶喜推心目，勝相初觀始出家。",
      "在內何緣昧肝胃，相知在外又成差。",
      "琉璃比眼還同境，閉障開明未有涯。",
      "合處隨生難定體，根塵兼带轉蓬麻。",
      "世間一切都無著，水陸空行作翳瑕。",
      "七處無歸全失措，從茲始得徧河沙。"
    ],
    "added_time": "2026-01-03 02:47:21"
  },
  {
    "source_file": "poet.tang.0.json",
    "title": "橫吹曲辭 關山月",
    "author": "張籍",
    "paragraphs": [
      "秋月朗朗關山上，山中行人馬蹄響。",
      "關山秋來雨雪多，行人見月唱邊歌。",
      "海邊漠漠天氣白，胡兒夜度黃龍磧。",
      "軍中探騎暮出城，伏兵暗處低旌戟。",
      "溪水連地霜草平，野駞尋水磧中鳴。",
      "隴頭風急雁不下，沙場苦戰多流星。",
      "可憐萬國關山道，年年戰骨多秋草。"
    ],
    "added_time": "2026-01-03 02:48:00"
  },
  {
    "source_file": "poet.song.158000.json",
    "title": "風琴",
    "author": "樓鑰",
    "paragraphs": [
      "淵明有琴本無絃，白傅偏喜聽人彈。",
      "不如空中風度曲，隨風往來聲斷續。",
      "非宮非商從君聽，不中律呂無虧成。",
      "大如角韻來孤城，細似蚓竅蒼蠅聲。",
      "華亭夜鶴圓吭清，顫動長引寒蟬鳴。",
      "或疑鳳咮叫霄漢，又恐僊佩雲中行。",
      "使其似曲無別調，安得自在聲泠泠。",
      "蛙喧尚謂勝鼓吹，牛鳴猶以黄鍾稱。",
      "絲不如竹亦漫語，頼此七竅俱瓏玲。",
      "幽人院靜新涼生，八風不問來縱橫。",
      "短簟六尺午睡足，彷彿神來傳廣陵。"
    ],
    "added_time": "2026-01-03 02:48:12"
  },
  {
    "source_file": "poet.song.158000.json",
    "title": "送袁恭安赴江州節推",
    "author": "樓鑰",
    "paragraphs": [
      "袁氏四世凡五公，唐朝三相傳家風。",
      "君家幾代擅儒業，高曾藝苑俱稱雄。",
      "大父謙尊古君子，諸父名高表吾里。",
      "一門子弟更競爽，挹取乙科自君始。",
      "九江需次今幾年，去去淥水依紅蓮。",
      "忘年論交正相予，叱馭欲往難留連。",
      "老我秋來抱病久，臨岐無由置尊酒。",
      "祇從卧內敘離懷，戀戀摻袪仍握手。",
      "鵬程萬里茲權輿，平時義方師有餘。",
      "送人以言古所重，雖誦所聞寧起予。",
      "君看公孝與孟博，太守坐嘯仍畫諾。",
      "一郡之政頼關決，千里應須念民瘼。",
      "鄉州義事煩主盟，纖悉於余無隠情。",
      "處事條理亦爲政，知君出仕當有聲。",
      "尊公亦入閩中幕，公退著書端不惡。",
      "君才更得江山助，簡書既省尋家學。",
      "君行遠業未可量，弟兄丹桂終齊芳。",
      "老悖無庸況多病，尚能留眼看翱翔。"
    ],
    "added_time": "2026-01-03 02:48:12"
  },
  {
    "source_file": "poet.song.62000.json",
    "title": "和賈耘老春晚",
    "author": "陳師道",
    "paragraphs": [
      "縈縈裊裊幾絲飛，榴葉千燈照晚暉。",
      "紫翠園林鶑欲懶，黄昏簾幕燕初歸。",
      "花明西苑將迎幸，草綠平原正打圍。",
      "一卧海城春又晚，不妨閑處得真機。"
    ],
    "added_time": "2026-01-03 02:48:30"
  },
  {
    "source_file": "poet.song.14000.json",
    "title": "至和元年四月二十日夜夢蔡紫微君謨同在閣下食櫻桃蔡云與君及此再食矣夢中感而有賦覺而錄之",
    "author": "梅堯臣",
    "paragraphs": [
      "朱櫻再食雙盤日，紫禁重頒四月時。",
      "滉朗天開雲霧閣，依稀身在鳳皇池。",
      "味兼羊酪何由敵，豉下蒓羹不足宜。",
      "原廟薦來應已久，黄鶑猶在最深枝。"
    ],
    "added_time": "2026-01-03 02:48:58"
  },
  {
    "source_file": "poet.song.148000.json",
    "title": "隆岡書院四景詩  其一",
    "author": "朱熹",
    "paragraphs": [
      "卜築隆岡遠市朝，個中風景總堪描。",
      "溪雲带雨來茅屋，澗水浮花出石橋。",
      "綠遍莎汀牛腹飽，青歸麥壠鳥聲嬌。",
      "東鄰西舍渾相似，半是漁入半是樵。"
    ],
    "added_time": "2026-01-03 02:49:13"
  },
  {
    "source_file": "poet.song.97000.json",
    "title": "挽向伯恭  其二",
    "author": "王洋",
    "paragraphs": [
      "絕代風流世所希，如公真是命難推。",
      "三辭令尹髙前哲，兩挂儒冠當盛時。",
      "丞相耐官天語貴，左師習禮楚人知。",
      "試看流慶當何似，滚滚長江不盡期。"
    ],
    "added_time": "2026-01-03 02:49:14"
  },
  {
    "source_file": "poet.tang.17000.json",
    "title": "感寓",
    "author": "權德輿",
    "paragraphs": [
      "殘雨倦欹枕，病中時序分。",
      "秋蟲與秋葉，一夜隔窗聞。",
      "虛室對搖落，晤言無與羣。",
      "冥心試觀化，世故如絲棼。",
      "但看鳶戾天，豈見山出雲。",
      "下里徒撃節，朱弦秘南薰。",
      "梧桐秀朝陽，上有威鳳文。",
      "終待九成奏，來儀瑞吾君。"
    ],
    "added_time": "2026-01-03 02:49:26"
  },
  {
    "source_file": "poet.tang.42000.json",
    "title": "上舍人徐鉉",
    "author": "許堅",
    "paragraphs": [
      "幾宵煙月鎖樓臺，欲寄侯門薦下才。",
      "滿面塵埃人不識，謾隨流水出山來。"
    ],
    "added_time": "2026-01-03 02:49:44"
  },
  {
    "source_file": "poet.song.54000.json",
    "title": "句  其二一",
    "author": "張商英",
    "paragraphs": [
      "水晶肉白殻皮紅，色變香移味不同。"
    ],
    "added_time": "2026-01-03 02:50:26"
  },
  {
    "source_file": "poet.song.148000.json",
    "title": "隆岡書院四景詩  其二",
    "author": "朱熹",
    "paragraphs": [
      "簾捲薰風半掩扉，五侯車馬往來稀。",
      "綠楊門巷鶑鶑語，青草池塘燕燕飛。",
      "掃石圍棋銷白晝，解衣沽酒醉斜暉。",
      "山園莫道多寥落，梅子初黄杏子肥。"
    ],
    "added_time": "2026-01-03 02:51:00"
  },
  {
    "source_file": "poet.song.96000.json",
    "title": "新春書事",
    "author": "沈與求",
    "paragraphs": [
      "早歲驚逢上苑春，蹇驢朝踏落花塵。",
      "只今嬾問芳菲事，桞眼相看也笑人。"
    ],
    "added_time": "2026-01-03 02:51:05"
  },
  {
    "source_file": "poet.song.63000.json",
    "title": "用寄成季韵呈魯直",
    "author": "晁補之",
    "paragraphs": [
      "懷英名高長史口，獨以一人當北斗。",
      "黄公崛起與之班，奄有斯名唐以還。",
      "文章破觚頼聖世，筆墨未逃蹊徑間。",
      "湖州太守諸儒長，可獨進賢無上賞。",
      "曾語黄公四坐驚，競吟佳句汶陽城。",
      "飲茶未勝薄酒傾，若人所辱伊人榮。",
      "鳳兮德衰衆鳥恥，陳蔡不憂顔氏子。",
      "窮吟百軸傳未已，短髮頻搔爲君喜。",
      "君不見富貴及時行樂難，雖無趙女有秦彈。",
      "夢中自古不識路，月在雲際勞梯攀。",
      "何時半嶺聞清嘯，相值蘇門百尺山。"
    ],
    "added_time": "2026-01-03 02:52:01"
  },
  {
    "source_file": "poet.song.63000.json",
    "title": "復用前韵遣懷呈魯直唐公成季明略",
    "author": "晁補之",
    "paragraphs": [
      "涇水爲渠食萬口，一石論功泥數斗。",
      "嗟涇獨不似渭閑，安流赴海又西還。",
      "天下楩柟盡隆棟，何如櫟社不材間。",
      "無能飽食猶天上，巧智憂勞緣利賞。",
      "我無懋功突厥名，橫身爲國作長城。",
      "又非石堡將軍勍，带刀奪取紫袍榮。",
      "世上此身愚莫比，霧縠翻慚漢童子。",
      "壯心雖欲强自挽，鳬足元慳續非喜。",
      "君不見西京對策濟時難，羞死王嬙馬上彈。",
      "時平鳥雀須食爾，鴻羽可用高難攀。",
      "從今識路窘捷徑，求我莫傍終南山。"
    ],
    "added_time": "2026-01-03 02:52:01"
  },
  {
    "source_file": "poet.tang.53000.json",
    "title": "靈巖述舊",
    "author": "歐陽詹",
    "paragraphs": [
      "不到靈巖又二年，重來風景尚依然。",
      "層巒迥出青霄外，倦鳥歸飛夕照邊。",
      "坐愛雲林泉石好，行尋煖谷野橋連。",
      "同遊不覺天將晚，暫借僧房一榻眠。",
      "（見嘉靖《略陽縣志》卷六、光緒三十年重刊譚瑀《略陽縣志》卷四）。"
    ],
    "added_time": "2026-01-03 02:52:15"
  },
  {
    "source_file": "poet.song.105000.json",
    "title": "大熱",
    "author": "張嵲",
    "paragraphs": [
      "怫鬰厭煩暑，稍欣夕氣清。",
      "彷徨不能寐，解带臨前庭。",
      "長林激遠飈，餘凉入疏櫺。",
      "白露被百草，河漢上縱横。",
      "山氣自高爽，久諧肥遯情。",
      "羲和當此歲，振職在朱明。",
      "金石亦爲焦，况乃柔脆形。",
      "陰泉變湯液，夕頴成枯莖。",
      "念彼市朝士，復嗟田畆氓。",
      "徙倚待明月，徘徊步列星。",
      "炎蒸豈不苦，復畏秋風生。"
    ],
    "added_time": "2026-01-03 02:52:15"
  },
  {
    "source_file": "poet.song.87000.json",
    "title": "何元靜以詩索花次韻詩尾致剪花之約",
    "author": "周紫芝",
    "paragraphs": [
      "城南有客身倦遊，飯無脫粟衣無裘。",
      "短牆雨濕花木晚，窮巷草深籬落秋。",
      "心常自許玉川輩，人言恐是原憲流。",
      "千奴安得封君禄，偶有一花聊可目。",
      "綵椽作架恐未暇，春到聽花飛上屋。",
      "衡門無酒客不知，寒谷少春花更遲。",
      "慇勤未足供一笑，慚愧煩君作好詩。",
      "誰遣春風吹急雨，枝頭會見花無数。",
      "夜窗月白得暗香，曉枕風微戰輕素。",
      "已辦并州快剪刀，爲剪長條送春去。",
      "君當釀酒買肥羔，莫倚匆匆陳草具。"
    ],
    "added_time": "2026-01-03 02:52:19"
  },
  {
    "source_file": "poet.song.14000.json",
    "title": "宣城馬御史酒闌一夕而西因以寄之御史嘗留老馬與予僕",
    "author": "梅堯臣",
    "paragraphs": [
      "三更醉下陵陽峯，平明溪上去無蹤。",
      "叉牙鐵鎖謾橫絕，濕櫓不驚潭底龍。",
      "斷腸吳姬指如筍，欲剝玉棐將何從。",
      "短翎水鴨飛不遠，那經細雨山重重。",
      "却顧舊埒老病馬，塵沙歷盡空龍鍾。"
    ],
    "added_time": "2026-01-03 02:52:52"
  },
  {
    "source_file": "poet.song.54000.json",
    "title": "次魯直烹密雲龍之韵  其一",
    "author": "黄裳",
    "paragraphs": [
      "密雲晚出小團塊，雖得一餠猶爲豐。",
      "相對幽亭致清話，十三同事皆詩翁。",
      "蒼龍碾下想化去，但見白雲生碧空。",
      "雨前含蓄氣未散，乃知天貺誰能同。",
      "不足數啜有餘興，兩腋欲跨清都風，豈與凡羽誇雕籠。",
      "雙井主人煎百椀，費得家山能幾本。"
    ],
    "added_time": "2026-01-03 02:53:01"
  },
  {
    "source_file": "poet.tang.4000.json",
    "title": "戲題草樹",
    "author": "張說",
    "paragraphs": [
      "忽驚石榴樹，遠出渡江來。",
      "戲問芭蕉葉，何愁心不開。",
      "微霜拂宮桂，淒吹掃庭槐。",
      "榮盛更如此，慙君獨見哀。"
    ],
    "added_time": "2026-01-03 02:53:45"
  },
  {
    "source_file": "poet.tang.16000.json",
    "title": "河東贈別鍊師",
    "author": "武元衡",
    "paragraphs": [
      "多累有行役，相逢秋節分。",
      "游人甘失路，野鶴亦離羣。",
      "戎馬犯邊壘，天兵屯塞雲。",
      "孔璋才素健，羽檄定紛紛。"
    ],
    "added_time": "2026-01-03 02:54:00"
  },
  {
    "source_file": "poet.tang.41000.json",
    "title": "後漢門 羊續",
    "author": "周曇",
    "paragraphs": [
      "魚懸潔白振清風，祿散親賓歲自窮。",
      "單席寒廳慙使者，葛衣何以至三公。"
    ],
    "added_time": "2026-01-03 02:54:01"
  },
  {
    "source_file": "poet.tang.38000.json",
    "title": "余自刑部員外郎爲權所擠值盤石出鎮藩屏朝選賓佐以余充職掌記鬱鬱不樂因成長句寄所知",
    "author": "韓偓",
    "paragraphs": [
      "正叨清級忽從戎，況與燕臺事不同。",
      "開口謾勞矜道在，撫膺唯合哭途窮。",
      "操心未省趨浮俗，點額尤慙自至公。"
    ],
    "added_time": "2026-01-03 02:54:04"
  },
  {
    "source_file": "poet.tang.42000.json",
    "title": "送鍾員外",
    "author": "孫峴",
    "paragraphs": [
      "萬物中蕭灑，修篁獨逸羣。",
      "貞姿曾冒雪，高節欲凌雲。",
      "細韻風初發，濃煙日正曛。",
      "因題偏惜別，不可暫無君。"
    ],
    "added_time": "2026-01-03 02:54:12"
  },
  {
    "source_file": "poet.song.8000.json",
    "title": "天平山白雲泉",
    "author": "范仲淹",
    "paragraphs": [
      "靈泉在天半，狂波不能侵。",
      "神蛟穴其中，渇虎不敢臨。",
      "隱照涵秋碧，泓然一勺深。",
      "游潤騰龍飛，散作三日霖。",
      "天造豈無意，神化安可尋。",
      "挹之如醍醐，盡得清涼心。",
      "聞之異絲竹，不含哀樂音。",
      "月好羣籟息，涓涓度前林。",
      "子晉罷雲笙，伯牙收玉琴。",
      "徘徊不擬去，復發滄浪吟。",
      "乃云堯湯歲，盈盈常若今。",
      "萬里江海源，千秋松桂陰。",
      "兹焉如有價，北斗量黄金。"
    ],
    "added_time": "2026-01-03 02:54:21"
  },
  {
    "source_file": "poet.tang.30000.json",
    "title": "和主司王起",
    "author": "金厚載",
    "paragraphs": [
      "長慶曾收間世英，果居臺閣冠公卿。",
      "天書再受恩波遠，金榜三開日月明。",
      "已見差肩趍翰苑，更期連步掌台衡。",
      "小儒謬蹟雲霄路，心仰蓮峰望太清。"
    ],
    "added_time": "2026-01-03 02:55:18"
  },
  {
    "source_file": "poet.tang.17000.json",
    "title": "璩授京兆府參軍戲書以示兼呈獨孤郎",
    "author": "權德輿",
    "paragraphs": [
      "見爾府中趨，初官足慰吾。",
      "老牛還舐犢，凡鳥亦將雛。",
      "喜至翻成感，癡來或欲殊。",
      "因慙玉潤客，應笑此非夫。"
    ],
    "added_time": "2026-01-03 02:55:22"
  },
  {
    "source_file": "poet.tang.17000.json",
    "title": "侍從遊後湖讌坐",
    "author": "權德輿",
    "paragraphs": [
      "絕境殊不遠，湖塘直吾廬。",
      "煙霞旦夕生，泛覽誠可娛。",
      "慈顏俯見喻，輟爾詩與書。",
      "清旭理輕舟，嬉遊散煩劬。",
      "宿雨蕩殘燠，惠風與之俱。",
      "心靈一開曠，機巧眇已疎。",
      "中流有荷花，花實相芬敷。",
      "田田綠葉映，豔豔紅姿舒。",
      "繁香好風結，淨質清露濡。",
      "丹霞無容輝，嫮色亦踟躕。",
      "穠芳射水木，欹葉游龜魚。",
      "化工若有情，生植皆不如。",
      "輕舟任沿泝，畢景乃躊躇。",
      "家人亦恬曠，稚齒皆忻愉。",
      "素弦激淒清，旨酒盈罇壺。",
      "壽觴既頻獻，樂極隨歌呼。",
      "圓月初出海，澄輝來滿湖。",
      "清光照酒酣，頫傾百慮無。",
      "以茲心目暢，敵彼名利途。",
      "輕肥何爲者，漿藿自有餘。",
      "願銷區中累，保此湖上居。",
      "無用誠自適，年年翫芙蕖。"
    ],
    "added_time": "2026-01-03 02:55:22"
  },
  {
    "source_file": "poet.song.72000.json",
    "title": "晚宴南禪寺呈使君疊前韵",
    "author": "洪芻",
    "paragraphs": [
      "隔年蹔到鶑將老，此日重陪燕始來。",
      "雲傍熊軒飛好雨，山移鼉鼓作輕雷。",
      "踏青女伴春衫濕，浮白賓筵舞袖回。",
      "可是玄暉方在郡，尊前能賦愧鄒枚。"
    ],
    "added_time": "2026-01-03 02:55:49"
  },
  {
    "source_file": "poet.song.63000.json",
    "title": "村居即事",
    "author": "晁補之",
    "paragraphs": [
      "小麥青青大麥稀，蠶娘拾繭盈筐歸。",
      "放牛薄暮古堤角，三四黄鶑相趁飛。"
    ],
    "added_time": "2026-01-03 02:55:59"
  },
  {
    "source_file": "poet.tang.51000.json",
    "title": "酬劉侍御過草堂",
    "author": "吳筠",
    "paragraphs": [
      "疇昔隳世網，就閒棲遠林。",
      "豈謂軒車客，來過澗壑深。",
      "既懷康濟業，仍許隱淪心。",
      "靈液充甘飲，松風代鳴琴。",
      "晤言不可極，真興何愔愔。",
      "貽我方來偈，自然生玉音。",
      "予慙乏瓊玖，無以報兼金。",
      "他日思良會，含情時永吟。",
      "（見道士孟宗寶集虛編《洞霄詩集》。",
      "）。"
    ],
    "added_time": "2026-01-03 02:56:17"
  },
  {
    "source_file": "poet.song.105000.json",
    "title": "柴門晚步",
    "author": "張嵲",
    "paragraphs": [
      "柴門一延竚，暮色集四山。",
      "雨歇林藹變，歲陰嵐氣寒。",
      "峰高看月上，巢昏遲鳥還。",
      "遊眺暫自適，裵回反長歎。",
      "幽思招隠作，愴恨南澗篇。",
      "羈懷定誰識，凄然獨掩闗。"
    ],
    "added_time": "2026-01-03 02:56:29"
  },
  {
    "source_file": "poet.song.54000.json",
    "title": "聽隠士琴",
    "author": "黄裳",
    "paragraphs": [
      "幽意不可象，因聲而後形。",
      "至聲不可僞，因心而後生。",
      "三尺膝上孤，一寸胸中鳴。",
      "急聲如飛泉，瀉瀉秋雲邊。",
      "巧聲如流鶑，歷歷春風前。",
      "幽人無此心，素弦無此聲。",
      "心與手相忘，意與聲相迎。",
      "彈者自到古，聞者誰知音。",
      "但見風色吹我清，欲御此風天上行。"
    ],
    "added_time": "2026-01-03 02:56:48"
  },
  {
    "source_file": "poet.song.40000.json",
    "title": "送程給事知越州",
    "author": "沈希顔",
    "paragraphs": [
      "帝恩耆德帥江東，銅虎分符錫我公。",
      "侍從暫辭仙殿秘，蕃宣聊擁使麾雄。",
      "過吳衣錦誇鄉曲，人越褰帷廣聽聰。",
      "莫戀湖山經歲住，早歸黄閣亮天功。"
    ],
    "added_time": "2026-01-03 02:56:52"
  },
  {
    "source_file": "poet.song.115000.json",
    "title": "頌古十首  其九",
    "author": "釋慧空",
    "paragraphs": [
      "尀耐溈山老鬼精，垂鈎便要釣鯤鯨。",
      "幾多頭角爲龍去，蝦蟹依前努眼睛。"
    ],
    "added_time": "2026-01-03 02:57:05"
  },
  {
    "source_file": "poet.song.115000.json",
    "title": "重修龍堂詩",
    "author": "鄭漻",
    "paragraphs": [
      "龍德蟠際，在蟲莫知。",
      "實尸雨霖，鞭雷摇幟。",
      "蠢蠢生齒，腹饑謀食。",
      "四時罔避，力穡藝稷。",
      "耕深耰疾，人不勝天。",
      "雲蒸霧滃，頼龍以全。",
      "茲山由里名澄江，奫淪崒嵂龍之汪。",
      "飛液遇坎堪濫觴，荆扉挹啖逾蔗漿。",
      "焦土石裂暍欲僵，捧甖膏流收豐穰。",
      "天漏資車翻手强，掃氛駁翳開扶桑。",
      "鄭公慶餘森珪璋，使君成民神且康。",
      "報功新廟益熾昌，龍兮無專白雲鄉。"
    ],
    "added_time": "2026-01-03 02:57:05"
  },
  {
    "source_file": "poet.song.97000.json",
    "title": "挽黄夫人",
    "author": "王洋",
    "paragraphs": [
      "官棲枳棘莫消魂，身託絲蘿在德門。",
      "三后姻聫門戶重，貳卿閲閥德名尊。",
      "傷心結蟻靈轜遠，保室鳴鳩道化存。",
      "爲問如何慰冥漠，飽聞中外有蘭孫。"
    ],
    "added_time": "2026-01-03 02:57:15"
  },
  {
    "source_file": "poet.tang.31000.json",
    "title": "噴玉泉冥會詩八首 四丈夫同賦 一",
    "author": "李玖",
    "paragraphs": [
      "鳥啼鶯語思何窮，一世榮華一夢中。",
      "李固有冤藏蠹簡，鄧攸無子續清風。",
      "文章高韻傳流水，絲管遺音託草蟲。",
      "春月不知人事改，閑垂光影照洿宮。"
    ],
    "added_time": "2026-01-03 02:57:34"
  },
  {
    "source_file": "poet.song.87000.json",
    "title": "汪才任寺簿得劉遺民釣臺于涇水之上將作小亭而未暇有詩次其韻",
    "author": "周紫芝",
    "paragraphs": [
      "眼前時事只紛紛，林下誰來弔逸民。",
      "斷石至今留故物，赤欄何日照江濵。",
      "飄流歲月人空遠，料理風烟意轉新。",
      "擬借一椽垂短釣，此生真欲繼前塵。"
    ],
    "added_time": "2026-01-03 02:57:36"
  },
  {
    "source_file": "poet.song.87000.json",
    "title": "雨後微凉再示莊簿",
    "author": "周紫芝",
    "paragraphs": [
      "蓐收始用事，健行肅乾剛。",
      "微飈生淅瀝，一雨洗亢陽。",
      "香羅阨團扇，玉椀辭蔗漿。",
      "况蒙慷慨詞，猶激卑懦膓。",
      "當食忽亡匕，起立遂失床。",
      "鷄鳴中夜興，呼燈攬冠裳。",
      "自從羯胡亂，四海失故疆。",
      "向來桑麻區，半作荆棘場。",
      "黔首未安堵，皂囊思獻章。",
      "聞有圯上書，今代誰張良。",
      "風雲須嘉會，日月依末光。",
      "當宁方側席，誰能薦吾王。",
      "鷙鳥尚垂翅，老眼空望羊。",
      "秋風一夕起，撫事增悲涼。"
    ],
    "added_time": "2026-01-03 02:57:36"
  }
]