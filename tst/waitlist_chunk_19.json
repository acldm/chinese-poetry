[
  {
    "source_file": "poet.song.16000.json",
    "title": "春晚",
    "author": "蘇敖",
    "paragraphs": [
      "芳草莫尋遊處跡，好花空認折殘枝。",
      "啼鶑似怨歸何速，舞蝶應憐出太遲。"
    ],
    "added_time": "2026-01-02 14:15:46"
  },
  {
    "source_file": "poet.song.146000.json",
    "title": "大人生朝六首 康孫",
    "author": "項安世",
    "paragraphs": [
      "隔江遥望小蓬萊，滿眼風光入壽盃。",
      "湧起濤江爲玉酒，瀉開東海作金罍。",
      "山龍恰爲供香獸，橋鯉真堪截錦腮。",
      "鴈字滿天霞正赤，染成詩軸勝於坯。"
    ],
    "added_time": "2026-01-02 14:15:56"
  },
  {
    "source_file": "poet.song.179000.json",
    "title": "苦雨",
    "author": "劉學箕",
    "paragraphs": [
      "何期一雨成三日，約客同行竟未能。",
      "春到分時陰不解，夜當深處氣猶凝。",
      "簷低捲箔看飄灑，礎潤添香散鬰蒸。",
      "想見故園梅落盡，和羹消息又堪憑。"
    ],
    "added_time": "2026-01-02 14:16:14"
  },
  {
    "source_file": "poet.song.252000.json",
    "title": "杜貴墓",
    "author": "曹安",
    "paragraphs": [
      "東出共城門，古墓何纍纍。",
      "就中如夏屋，下馬讀銘碑。",
      "始知太尉名，富擅政和時。",
      "詎知邑境中，倉皇來赤眉。",
      "敢勇率子弟，肆殺力弗支。",
      "編氓頼保全，迄今令名垂。",
      "潺潺百泉流，日夕聲猶悲。"
    ],
    "added_time": "2026-01-02 14:16:51"
  },
  {
    "source_file": "poet.song.156000.json",
    "title": "得舍弟行可鹽官病後書",
    "author": "林亦之",
    "paragraphs": [
      "荷花開盡蓼花紅，遊子今年秋又窮。",
      "千里病眠鴻鴈影，一書愁殺月魚翁。",
      "天寒好處予煨芋，日落何山汝轉蓬。",
      "名利不成作歸計，先生已老海門東。"
    ],
    "added_time": "2026-01-02 14:17:00"
  },
  {
    "source_file": "poet.song.107000.json",
    "title": "再和求首座",
    "author": "朱松",
    "paragraphs": [
      "道人昔曳羌廬筇，五老負雪湓江東。",
      "犯寒貪覓玉梅句，雖有衲被何曾蒙。",
      "歸來苦雨熟梅子，卷裓深卧蠻烟中。",
      "詩傳絕境忽入手，置我鄉國情何窮。",
      "十年不踏江上路，漠漠海氣昏貂茸。",
      "異鄉歲晚慰流落，一笑頼此冰雪容。",
      "嶠南絕唱誰敢和，騎鯨人去塵寰空。",
      "崑墟下視堪笑閔，雕琢肝腎愁怱怱。",
      "那知幽子雲雨上，風斤玉斧修朣朧。",
      "讀詩今我一回首，杳若目送孤飛鴻。",
      "何時晤語折鐺側，坐聽萬籟號天風。",
      "拈花特地兩顔解，他時與子真參同。"
    ],
    "added_time": "2026-01-02 14:17:27"
  },
  {
    "source_file": "poet.song.107000.json",
    "title": "答林康民見和梅花詩",
    "author": "朱松",
    "paragraphs": [
      "寒崦人家碧谿尾，一樹江梅卧清泚。",
      "仙姿不受凡眼汙，風歛天香瘴烟裏。",
      "向來休沐偶無事，誰從我遊二三子。",
      "彎碕曲逕一携手，凍雀驚飛亂英委。",
      "班荆勸客小延佇，酌酒賦詩相料理。",
      "多情入骨憐風味，依倚橫斜嚼冰蕊。",
      "至今清夢掛殘月，强作短歌傳素齒。",
      "韻高常恨句難稱，頼有君詩清且美。",
      "天涯歲晚感鄉物，歸歟何時路千里。",
      "枕樓一笛雪漫空，回首江臯淚如洗。"
    ],
    "added_time": "2026-01-02 14:17:27"
  },
  {
    "source_file": "poet.song.42000.json",
    "title": "和子駿郎中清江道中",
    "author": "馮山",
    "paragraphs": [
      "繚繞川原又載馳，人情風物共依依。",
      "膠舟野水涸將盡，捲雨嶺雲寒不飛。",
      "豈憚長途勞使傳，尚尋清景扣禪扉。",
      "前山次第看梅發，剩带新年春色歸。"
    ],
    "added_time": "2026-01-02 14:17:36"
  },
  {
    "source_file": "poet.song.216000.json",
    "title": "春日長",
    "author": "蕭立之",
    "paragraphs": [
      "春日長，長安貴游踏春陽。",
      "游龍八尺黄金裝，狎客沈宋交金張。",
      "真珠結屋貝作堂，錦裀七十二鴛鴦。",
      "吳姬趙女羅絲篁，熊蟠豹胎桂爲漿。",
      "主客一飲累百觴，幃風幕日綺繡香。",
      "白晝銅盤飛蠟光，行樂未足光陰忙。",
      "恨無長繩繫扶桑，何曾得知春日長。",
      "山中腐儒鬢欲霜，蝸牛廬中獅子床。",
      "二十七種飯瘦郎，過午一枕無何鄉。",
      "起來煎茶竹風凉，半絲不掛萬慮忘。",
      "從渠門外塵如馬，落絮遊絲相枕藉。",
      "斜陽窗戶一編書，日長只在茅簷下。"
    ],
    "added_time": "2026-01-02 14:18:05"
  },
  {
    "source_file": "poet.song.230000.json",
    "title": "用前韻改一二語自釋",
    "author": "方回",
    "paragraphs": [
      "南寒稍近折綿天，葵薺爭承小雨憐。",
      "凍合遠峰應有雪，炊殘荒市更無煙。",
      "未妨夜畫爐中筯，何苦晨呵袖裏鞭。",
      "人事好乖行路惡，政應委順付怡然。"
    ],
    "added_time": "2026-01-02 14:18:12"
  },
  {
    "source_file": "poet.song.146000.json",
    "title": "大人生朝六首 庠孫",
    "author": "項安世",
    "paragraphs": [
      "角羈小小未多知，但識堆盤果實奇。",
      "星女機邊榴粲粲，炎官繖底柿纍纍。",
      "綠皺紫殻如拳栗，玉液金肌似碗梨。",
      "願得仙翁千歲壽，長分餘顆及孫兒。"
    ],
    "added_time": "2026-01-02 14:18:15"
  },
  {
    "source_file": "poet.song.16000.json",
    "title": "淮上喜雨聯句",
    "author": "蘇舜元",
    "paragraphs": [
      "江淮經歲旱，春暮忽然雨。",
      "亂點踰廣津，散灑入原土。",
      "萬物氣稍蘇，厲妖莫能聚。",
      "羣山洗故塵，紫翠坐可數。",
      "昏如籠纖紗，媚若隠紺縷。",
      "碧瓦南崦中，重疊出迥覩。",
      "扁舟凌空飛，白鳥入煙舞。",
      "遥林動新滋，顔色若可取。",
      "碧草弄微芳，低昂欲來語。",
      "緐聲過沙頭，上下謳啞櫓。",
      "濃澹新畫成，快愜久病愈。",
      "念此時多虞，豈得歲少阻。",
      "焦心閔疲農，虛口待香稌。",
      "縣吏事凶貪，氣若解縛虎。",
      "惟於縱誅斂，乃能奮怒武。",
      "青天雖云明，疑不照艱苦。",
      "此時忽霶霈，知有神物主。",
      "不然諸蒼生，性命委草莽。",
      "本蹷邦豈寧，皮去毛安附。",
      "歌此告巨公，行當視前古。"
    ],
    "added_time": "2026-01-02 14:18:55"
  },
  {
    "source_file": "poet.song.112000.json",
    "title": "和制帥  其三",
    "author": "王之望",
    "paragraphs": [
      "力求見佛上天梯，忽覩光明志意迷。",
      "華藏神通驚變現，臺山公案好拈提。",
      "太沖漫作三都賦，子美全無一字題。",
      "今日諸賢賡妙句，强驅駑駕力難齊。"
    ],
    "added_time": "2026-01-02 14:18:59"
  },
  {
    "source_file": "poet.song.3000.json",
    "title": "新秋即事  其二",
    "author": "王禹偁",
    "paragraphs": [
      "宦途流落似長沙，頼有詩情遣歲華。",
      "吟弄淺波臨釣渚，醉披殘照入僧家。",
      "石挨苦竹旁抽筍，雨打戎葵卧放花。",
      "安得君恩許歸去，東陵閑種一園瓜。"
    ],
    "added_time": "2026-01-02 14:19:03"
  },
  {
    "source_file": "poet.song.235000.json",
    "title": "秋花十詠 蘭花",
    "author": "方一夔",
    "paragraphs": [
      "步馬西風冠切雲，欲從九畹問秋芬。",
      "自原未死香都變，老盡山人况識君。"
    ],
    "added_time": "2026-01-02 14:19:17"
  },
  {
    "source_file": "poet.song.220000.json",
    "title": "過嶺作",
    "author": "胡仲弓",
    "paragraphs": [
      "崇岡峻嶺欲凌霄，鳥道行邊去路遥。",
      "客裏恰逢三伏暑，程頭方到九秋橋。",
      "不堪流水鳴嗚咽，頼有詩篇慰寂寥。",
      "但得此身强健在，任渠皤鬢自蕭蕭。"
    ],
    "added_time": "2026-01-02 14:20:00"
  },
  {
    "source_file": "poet.song.206000.json",
    "title": "贈紫巖潘庭堅四首  其三",
    "author": "白玉蟾",
    "paragraphs": [
      "無愁是雲愁，無羞是雪羞。",
      "我非雲與雪，何以白我頭。",
      "日出雪自消，雨晴雲亦休。",
      "盛年輕弃擲，不及且娛遊。"
    ],
    "added_time": "2026-01-02 14:20:03"
  },
  {
    "source_file": "poet.song.206000.json",
    "title": "贈紫巖潘庭堅四首  其四",
    "author": "白玉蟾",
    "paragraphs": [
      "富貴非足羨，貧賤不足羞。",
      "張儀但有舌，周朴不惜頭。",
      "我少亦學劍，到此萬年休。",
      "知君耿素抱，曷不遠行遊。"
    ],
    "added_time": "2026-01-02 14:20:03"
  },
  {
    "source_file": "poet.song.206000.json",
    "title": "雙鵲",
    "author": "白玉蟾",
    "paragraphs": [
      "蒼然東阿松，上有烏鵲枝。",
      "雙雙噪西風，而背夕陽歸。",
      "雙飛復雙止，長與蒼松期。",
      "饑啄鼎{嗈隹}巔，渴飲閩水湄。",
      "莫苦飛太遠，咫尺成相思。"
    ],
    "added_time": "2026-01-02 14:20:03"
  },
  {
    "source_file": "poet.song.206000.json",
    "title": "題黄庭經後",
    "author": "白玉蟾",
    "paragraphs": [
      "琴心玉文洞玄玄，金鈕朱錦乃汝傳。",
      "子能得之可長年，黄素鎮贋完且堅。",
      "橫理如髮約兩邊，從有赤道如朱絃。",
      "文居其間走玄蟻，飛雲相與爲終始。",
      "大道甚夷非力使，無爲自然有至理。",
      "誰能精專換骨髓，掃去俗塵不瑕穢。",
      "目中有神乃識真，白玉爲軹裝車輪，裏以天上翠織成。",
      "仙人樓居儼長生，鸞鶴翔舞猿猱輕。",
      "子能寶之慎勿輕，室宮之中夜自明。",
      "上清真人楊與許，焚香清齋接神女。",
      "手作此書留下土，千年流傳子爲主。",
      "東方蒼龍右白虎，四神嚴訶孰予侮。"
    ],
    "added_time": "2026-01-02 14:20:03"
  },
  {
    "source_file": "poet.song.206000.json",
    "title": "西湖大醉走筆百韻",
    "author": "白玉蟾",
    "paragraphs": [
      "廼先天皇君，萬有七千祀。",
      "迄彼大庭時，封於葛天氏。",
      "邈計幾何年，是生余小子。",
      "上清太極公，造道窮天髓。",
      "有晉勾漏侯，煉丹極地肺。",
      "豈曰其雲仍，容或有肖似。",
      "阿亾昔吞月，誕日非指李。",
      "少長異强袌，世家得源委。",
      "誰言空桑生，乃嗣白仲理。",
      "少傅仕唐朝，香山號居士。",
      "不曾受衣盂，漫自訪根柢。",
      "長是娛林泉，靡復鬨都鄙。",
      "光景長如絲，功名大似米。",
      "留情十種仙，托契五窮鬼。",
      "塵埃日以遥，富貴雲而已。",
      "允矣躬清明，聽之自贊毀。",
      "且非筆不鋒，自信文甚綺。",
      "接踵李杜壇，信威屈賈壘。",
      "既而倦釣鰲，何以更呼蟡。",
      "此念輕萬鍾，所懽在四美。",
      "青帝御山河，東風管紅紫。",
      "煙寒綠柳顰，日暖黄鸝喜。",
      "當此醉則歌，悠然起而舞。",
      "槐陰清晝長，蟬噪新聲止。",
      "修竹森羣賢，瑞蓮立萬妓。",
      "頓忘蝸蠅心，坐洗笙笛耳。",
      "月色凝冰壺，桂花落金蟻。",
      "風松嘯長林，霜鴈過寒水。",
      "於心豁然凄，有酒多且旨。",
      "及無蟋蟀吟，漸至芙蓉死。",
      "臘雪飛鵝毛，江梅吐玉蘂。",
      "吟詩三嗅之，對景一莞爾。",
      "亦以寸心堅，於焉百念弛。",
      "往時丱角間，縱步禪關裏。",
      "香象截河流，凍蠅透窗紙。",
      "洞搜到戶庭，何異喪考妣。",
      "手接祕魔杈，胸當石砮矢。",
      "最初悟苦空，旋復學久視。",
      "雖殊斲雪功，同一標月指。",
      "鑿井求丹砂，斸雲種枸杞。",
      "矧當偷蟠桃，亦欲追騄駬。",
      "神授嚥日書，帝錫驅雷璽。",
      "那知天可階，是蓋道在邇。",
      "吾生詎已而，君子誠樂只。",
      "回首三十年，如之何也矣。",
      "舊嘗習騎射，馬鞍謾傷髀。",
      "亦嘗習劍擊，鐔鄽屢擣齒。",
      "籌略成無庸，韜鈐誰可比。",
      "東方罷奏書，南郭歸隠几。",
      "澡慮服葠苓，潔身佩蘭芷。",
      "然雖羨簪纓，奚若就刀匕。",
      "展也趣清虛，終焉知本始。",
      "頃年事四方，重趼啻萬里。",
      "海嶽靡不周，風煙莫能紀。",
      "東游衡廬顛，北逮灊皖趾。",
      "南登蒼梧脊，西噉青城觜。",
      "雲伴金華棲，月依玉笥艤。",
      "羅浮山以南，彭蠡水之涘。",
      "橫笛岳陽樓，飛觴金山寺。",
      "武夷猿相呼，委羽鶴久俟。",
      "禹穴鬰𤄷嶆，秦城就頹靡。",
      "桂林嵐光嬌，甌越海氣詭。",
      "閤皂青崔峨，麻姑翠迤邐。",
      "醉尋張陵孫，走遇許遜婢。",
      "澎浪若山高，浯溪與天峙。",
      "曾樵鴈蕩中，亦釣太湖底。",
      "所交皆英豪，初不介彼此。",
      "素志驂龍鸞，寒厨赦犬豕。",
      "苦吟思嘔心，俗狀厭擎跽。",
      "徘述煮笋經，笑補遺民史。",
      "風騷追蘇黄，寂寞造陶姒。",
      "饑寒莫熒惑，煉養有憑恃。",
      "余有黄芽田，旦暮舉耒耜。",
      "余有白雪蠶，左右置箱篚。",
      "儘使閑姓名，浩然滿朝市。",
      "方將山水蒙，毋怪天地否。",
      "顔舜足儕晞，廣聃敢肩擬。",
      "但令心以灰，世事盡糠粃。",
      "造物神與游，天公氣可使。",
      "伏槽待賞音，焦尾叫知己。",
      "投閤辱太玄，舞雩風一唯。",
      "行藏固不同，領略貴有以。",
      "浮海慨槎仙，臨風喚月姉。",
      "或疑有箇扅，豈謂惟薏苡。",
      "若士乘大鵬，跫音卜嫩蟢。",
      "陰陽諉曰深，血脈微可揣。",
      "畔岸諉曰遐，舟車容可庀。",
      "孤鴉喚晴暉，拱鼠濯清泚。",
      "龜蛇伏劍蟠，雞犬待鼎舐。",
      "不愁松柏凋，祇畏桑榆徙。",
      "意馬息驅馳，心兵遂消弭。",
      "身中玉樓臺，赤子處非侈。",
      "身外金埤堄，虎臣治不圮。",
      "疇能弗鴻鵠，而又戀枌梓。",
      "未免畏白圭，禔身蹈廉耻。",
      "非將獻黄金，賂天丐福祉。",
      "决之西則西，可以仕則仕。",
      "荷鍤死便埋，歸園生爲誄。",
      "愴神眺高遐，懷寶謹操履。",
      "我往蓬萊山，世人勞所企。"
    ],
    "added_time": "2026-01-02 14:20:03"
  },
  {
    "source_file": "poet.song.39000.json",
    "title": "八檜圖",
    "author": "王令",
    "paragraphs": [
      "客有要我八檜吟，手携八檜圖來懸。",
      "掛張滿壁惕可駭，盼顧左右同嗟嘆。",
      "旁摹石刻署名狀，各有憑附相夤緣。",
      "或髙相扶互倚礙，或斷欲蹷猶支顛。",
      "强枝抝回信有力，髙幹復俯蛟虯拳。",
      "尋根及枝逮條蘖，例不拔直皆旁偏。",
      "雷疲風休雲雨去，蛇龍鬭死猶鈎纒。",
      "安分爪角與尾鬛，徒見上下相蜿蜒。",
      "不知生時竟何謂，略不參類常木然。",
      "宜乎今古惑昧者，揺擺舌吻歸之仙。",
      "一龍盤拳老髙大，傳云聃者由飛躚。",
      "當時駕鹿蹋以上，跡有町疃遺相連。",
      "多應蝎殘鳥喙啄，不爾誕者强鑱鐫。",
      "聃能惑人已自幸，豈此上去能欺天。",
      "借如聃功可升躍，鹿亦何幸飛相連。",
      "於中一木特甚異，膚華逆理紐左旋。",
      "傳云聃人所自栽，我知此語定鑿穿。",
      "苟令實爲聃者植，推以天意猶可言。",
      "當年曷不紐向右，若曰世爲左道牽。",
      "如何衆輙不省究，反重神怪令聃專。",
      "乾坤中含萬品彚，此獨自異誰令旃。",
      "窮思竟慮莫可索，欲世不惑誰能搴。",
      "仙書虛荒喜誕妄，推說事理尤綿延。",
      "世人一讀即化變，日望飛奮相迷癲。",
      "豈非此木久樹此，浸漬亦爲異說遷。",
      "故其形植與生死，時以異怪招驚憐。",
      "先時世不早斤斧，放大其老訛誇傳。",
      "當年同生好材幹，半以直伐成燒燃。",
      "憑妖附誕相樹立，卒自死活終完全。",
      "葉枝凋疏不有蔭，材直弗柱曲莫轅。",
      "不知留存護飬者，竟以何理惜不捐。",
      "我有尺鐵大剛利，久以鑄斧磨山巔。",
      "卒無柯柄尚棄置，懶乞月桂求嬋娟。"
    ],
    "added_time": "2026-01-02 14:20:47"
  },
  {
    "source_file": "poet.song.198000.json",
    "title": "即事四首  其二",
    "author": "劉克莊",
    "paragraphs": [
      "目爲詩客不勝慙，喚作園翁定自堪。",
      "抱甕荷鋤非鄙事，栽花移竹似清談。",
      "野人只識羹芹美，相國安知食笋甘。",
      "晚覺齊民書最要，惜無幽士肯同參。"
    ],
    "added_time": "2026-01-02 14:21:13"
  },
  {
    "source_file": "poet.song.117000.json",
    "title": "和汪端中陪府君遊東湖",
    "author": "黄公度",
    "paragraphs": [
      "漢家虎璽重分銅，鑾坡厭直金蓮紅。",
      "海角瘡痍煩大手，循良不愧古人風。",
      "偃蹇霜風鈴閣寂，蒙茸春色圜扉空。",
      "爲郡風流見前輩，隙日車蓋飛城東。",
      "鰲首虛亭未泯滅，騷人古意無終窮。",
      "香風十里菰蒲外，喜氣一城尊俎中。",
      "中原景物久荆棘，南渡衣冠隨梗蓬。",
      "此地龜文符古讖，盛觀略與承平同。",
      "腐儒謬忝無雙裔，聲價遠慚吾祖童。",
      "青衫幕府困奔走，頼有新詩爲發聾。"
    ],
    "added_time": "2026-01-02 14:21:41"
  },
  {
    "source_file": "poet.song.216000.json",
    "title": "贈談星數謝秀才",
    "author": "蕭立之",
    "paragraphs": [
      "紛紛卜肆深五行，子以逢掖能知星。",
      "兒時上學眼如燭，夜夜仰面看天庭。",
      "埃風𡏖雨彤雲裏，日晏腸鳴市無米。",
      "百錢下帷學君平，窗戶中有吾伊聲。",
      "亦知東坡磨硯厄，梅荒孤吟鬢霜白。",
      "安知神奇亦有臭腐時，不見春秋書隕石。"
    ],
    "added_time": "2026-01-02 14:21:54"
  },
  {
    "source_file": "poet.song.220000.json",
    "title": "和劉後村雜興  其三",
    "author": "胡仲弓",
    "paragraphs": [
      "出處難爲卜筮謀，植鰭無復轉巖求。",
      "清風不度麒麟閣，明月空沈鸚鵡洲。",
      "采石僅埋吟骨在，新亭猶带淚痕羞。",
      "書生慷慨談時事，未必膺門肯見留。"
    ],
    "added_time": "2026-01-02 14:22:07"
  },
  {
    "source_file": "poet.song.170000.json",
    "title": "錦池芙蓉盛開與譚德稱何國叔曾無逸王季嘉呂浩然張以道小集以東坡詩細思却是最宜霜分韻得却字",
    "author": "張鎡",
    "paragraphs": [
      "道人有園居，其門可羅爵。",
      "夫何諸賢傑，疎野盡闊略。",
      "聯鑣過柴荆，慰藉淡與泊。",
      "爾時木芙蓉，酣酣縱雲萼。",
      "呼酒亟對之，不復次杯酌。",
      "西風吹雨小，池波晚烟閣。",
      "紅癡高髼鬆，翠閙競參錯。",
      "談叢及笑粲，大勝世俗樂。",
      "翹摇鵬鳳羣，著我慙瘦鶴。",
      "區中有此不，今古一開拓。",
      "山林豈細故，人願要天諾。",
      "侵尋霄霏舉，乃獨趣丘壑。",
      "探韻睨大巫，疾走宜退却。",
      "簪花謝慇懃，敢避句惡弱。",
      "從今數名芳，消真屢成約。"
    ],
    "added_time": "2026-01-02 14:22:52"
  },
  {
    "source_file": "poet.song.170000.json",
    "title": "觀舊寫照有感",
    "author": "張鎡",
    "paragraphs": [
      "趙茂寫我真，今朝喜重見。",
      "相望十五載，容貌盡更變。",
      "恰如逢故人，省認向時面。",
      "自憐歲月去，亟若弦上箭。",
      "其間憂與病，往往幾歷遍。",
      "寒暑外侵薄，思慮內縈纏。",
      "幻形類草木，熟能永葱蒨。",
      "髮幸纔半白，登臨未衷倦。",
      "逍遥溪復壑，安穩寢并膳。",
      "十年每一畫，能用幾何絹。",
      "會看烏帽下，滿垂銀色線。",
      "莫嫌老易來，身健儘堪羨。",
      "頼有難畫者，炎天飛雪片。",
      "浩劫且長存，那隨時序轉。"
    ],
    "added_time": "2026-01-02 14:22:52"
  },
  {
    "source_file": "poet.song.146000.json",
    "title": "妻兄任以道生朝",
    "author": "項安世",
    "paragraphs": [
      "月律從渠大小旬，先生隨意作生辰。",
      "以謙自養何嫌晦，與復俱來特地新。",
      "千歲日將宮綫數，五方雲作壽香陳。",
      "葭灰寂寞今無頼，擬向黄鍾託此身。"
    ],
    "added_time": "2026-01-02 14:23:02"
  },
  {
    "source_file": "poet.song.13000.json",
    "title": "暮春過洪氏汝曲小園",
    "author": "梅堯臣",
    "paragraphs": [
      "三月花已休，閑來羨叢薄。",
      "河回地勢偏，雨入灘聲惡。",
      "綠草旋抽心，青梅猶带萼。",
      "主人歸未歸，誰省曾遊樂。"
    ],
    "added_time": "2026-01-02 14:23:14"
  },
  {
    "source_file": "poet.song.3000.json",
    "title": "立春日細雨",
    "author": "王禹偁",
    "paragraphs": [
      "澹于寒霧亂于絲，無點無聲落不知。",
      "輕助雪痕歸麥壠，暗隨春氣入梅枝。",
      "踏苔立久微霑屐，遶竹吟餘漸著髭。",
      "翻憶滿身珠䍡𦌊，江頭閑把釣蓑披。"
    ],
    "added_time": "2026-01-02 14:23:19"
  },
  {
    "source_file": "poet.song.112000.json",
    "title": "和尚書李丈六絕  其二",
    "author": "王之望",
    "paragraphs": [
      "風光無頼惱詩翁，健筆凌雲思未慵。",
      "長句數篇欺白雪，江山浩蕩發春容。"
    ],
    "added_time": "2026-01-02 14:23:38"
  },
  {
    "source_file": "poet.song.112000.json",
    "title": "和尚書李丈六絕  其三",
    "author": "王之望",
    "paragraphs": [
      "近侍三朝捧御床，宮衣猶带內家香。",
      "殊庭更得流霞助，杖屨春風步履强。"
    ],
    "added_time": "2026-01-02 14:23:38"
  },
  {
    "source_file": "poet.song.165000.json",
    "title": "寄趙信州一叔二首  其二",
    "author": "趙蕃",
    "paragraphs": [
      "官梅親手種，山閣聽僧修。",
      "授簡慙吾事，登高企勝流。",
      "葭莩元有託，桑梓近臨州。",
      "媿我資身拙，從公但食謀。"
    ],
    "added_time": "2026-01-02 14:23:49"
  },
  {
    "source_file": "poet.song.30000.json",
    "title": "九誦 嶽神",
    "author": "鮮于侁",
    "paragraphs": [
      "雲蓊蔚兮山之巓，瞻嶽靈兮望青天。",
      "嶄巖崷崪兮磅礴無垠，巄嵸嵂勃兮寧一以爲仁。",
      "草木雜而羅生兮人不可名，鳥獸蕃而走集兮虞不能知。",
      "因高錯事兮道此躋陛，登岱勒成兮胡爲而七十二君。",
      "齊余心兮不外，高余冠兮甚偉。",
      "擷芳杜兮爲衣，掇紫芝兮作佩。",
      "柏實兮松華，石髓兮蘭英。",
      "蕙肴陳兮玉案，明水湛兮清尊。",
      "誠拳拳兮不解，寐接神兮怳若有言。",
      "嵩高峻極兮生甫與申，周道將明兮宣以中興。",
      "水旱不常兮蟲螟以災，稼穡卒荒兮民生流離。",
      "勞來安集兮之子之功，祐此下民兮寧遺神羞。"
    ],
    "added_time": "2026-01-02 14:24:02"
  },
  {
    "source_file": "poet.song.30000.json",
    "title": "九誦 箕子",
    "author": "鮮于侁",
    "paragraphs": [
      "偉夫子之正諒兮適遭世以離尤，悼祖宗之累積兮大命顛而逢憂。",
      "忠良屏遠兮讒諛寖昌，神龜在塗兮虺蟒升堂。",
      "紫鸞笯置兮鴆羽飛揚，騶虞潛遯兮豺虎縱横。",
      "江籬鉏割兮鈎吻日滋，芳荃不御兮蔓草難圖。",
      "比干剖心兮天子佯狂，蒙以正兮大明其傷。",
      "靈修不察兮國以云亡，舊邦維新兮武功以成。",
      "囚奴釋辱兮作賓於王，九疇演繹兮大法以彰。",
      "五事欽明兮君道日隆，彝倫攸叙兮庻政其凝。",
      "朝鮮分封兮夷貊化行，傳國中山兮蕃子以孫。",
      "廟貎有嚴兮祀典攸存，歲時奉事兮斯千萬年。"
    ],
    "added_time": "2026-01-02 14:24:02"
  },
  {
    "source_file": "poet.song.124000.json",
    "title": "聖政更新詔書正告訐之罪因得小詩十首  其七",
    "author": "韓元吉",
    "paragraphs": [
      "近聞羔鴈已成羣，藻鑒渠能涇渭分。",
      "急士且須侯雍齒，得賢端可吏朱雲。"
    ],
    "added_time": "2026-01-02 14:25:06"
  },
  {
    "source_file": "poet.song.146000.json",
    "title": "四伯父生朝三首  其一",
    "author": "項安世",
    "paragraphs": [
      "花到酴釄芍藥時，人如仙桂大椿詩。",
      "一年春事鶑初懶，千歲光陰鶴未遲。",
      "鬢雪多於南極老，臉朱濃似舞雩兒。",
      "醺醺曲水餘酲在，又酌流霞勸壽卮。"
    ],
    "added_time": "2026-01-02 14:25:14"
  },
  {
    "source_file": "poet.song.13000.json",
    "title": "夏日晚晴登許昌西湖",
    "author": "梅堯臣",
    "paragraphs": [
      "新晴萬柳齊，鶑度水東西。",
      "城上明殘照，雲間挂斷霓。",
      "煙蒲勻若翦，沙岸浄無泥。",
      "菓壓繁枝重，人乘小駟低。",
      "嵐光開翡翠，湖色浸玻瓈。",
      "只欠朱藤密，如過罨畫谿。"
    ],
    "added_time": "2026-01-02 14:25:43"
  },
  {
    "source_file": "poet.song.131000.json",
    "title": "哭杜府君",
    "author": "陸游",
    "paragraphs": [
      "叔高初過我，風度何玉立。",
      "超然眾客中，可慕不待揖。",
      "入都多賓友，伯高數來集。",
      "質如琮璧潤，氣等芝蘭襲。",
      "晚乃過仲高，午日曬行笠。",
      "匆匆遽別去，悵望空怏悒。",
      "有如此三高，青紫何足拾。",
      "豈無知之者，相視莫維縶。",
      "窮魚雖相憫，可愧吐微溼。",
      "亦知尊公賢，何止蓋鄉邑。",
      "向風每拳拳，識面真汲汲。",
      "秋風忽聞訃，執書嘆以泣。",
      "造門不自决，追悔今何及。",
      "又聞著書富，手澤溢巾笈。",
      "哀毀要無益，遺稿勤綴緝。"
    ],
    "added_time": "2026-01-02 14:26:18"
  },
  {
    "source_file": "poet.song.3000.json",
    "title": "杏花  其四",
    "author": "王禹偁",
    "paragraphs": [
      "長愁風雨暗離披，醉遶吟看得幾時。",
      "唯有流鶑偏稱意，夜來偷宿最繁枝。"
    ],
    "added_time": "2026-01-02 14:26:39"
  },
  {
    "source_file": "poet.song.252000.json",
    "title": "過梧州",
    "author": "易謙",
    "paragraphs": [
      "城空花熳爛，樓向雨蕭條。",
      "毒草春生瘴，蠻江晚上潮。",
      "魚肥堪把釣，鳳去不聞韶。",
      "萬里雙持節，恩波頼聖朝。"
    ],
    "added_time": "2026-01-02 14:26:40"
  },
  {
    "source_file": "poet.song.216000.json",
    "title": "題山城劉先生花史後",
    "author": "蕭立之",
    "paragraphs": [
      "山城先生窮到死，老作人間花太史。",
      "縑箱未許上蘭臺，堪著洛陽園囿裏。",
      "雖然儒先有公是，菊花隠逸蓮君子。",
      "只今同傳李與韓，豈亦負公千斛米。"
    ],
    "added_time": "2026-01-02 14:27:02"
  },
  {
    "source_file": "poet.song.153000.json",
    "title": "暇日邀王天任諸公遊南坡天任有詩因次韻  其一",
    "author": "虞儔",
    "paragraphs": [
      "梅黄收宿雨，山綠呈層巔。",
      "高軒蔭修竹，朱檻俯流泉。",
      "雅致軼天外，俗物無眼前。",
      "笑人聲利場，蛾眉競爭妍。",
      "半生政坐拙，州縣空迴旋。",
      "自視甘寂寞，何心慕華鮮。",
      "南坡吾菟裘，杖履有厚緣。",
      "暇日領佳客，頗辦沽酒錢。",
      "愧無絲與竹，後堂欠彭宣。",
      "何以侑談笑，頼有茲山川。",
      "送鴻煩遠目，落鴈驚虛弦。",
      "門徑迴俗駕，山澤非臞仙。",
      "劇談交玉麈，醉吟飛彩牋。",
      "榴花媚紅皺，李實薦翠圓。",
      "相忘恣諧謔，小謹畧跽拳。",
      "茲遊無可紀，須君賦長篇。"
    ],
    "added_time": "2026-01-02 14:27:03"
  },
  {
    "source_file": "poet.song.191000.json",
    "title": "和李參政龍鶴菴廬二首  其一",
    "author": "魏了翁",
    "paragraphs": [
      "落紙新詩萬口傳，逍遥舊夢記坡僊。",
      "明虹短雨下平楚，老鴈長雲橫半天。",
      "澗底青松不改色，檻前流水謾安筌。",
      "寄聲多謝無名子，莫攪詩翁禿鬢眠。"
    ],
    "added_time": "2026-01-02 14:27:04"
  },
  {
    "source_file": "poet.song.220000.json",
    "title": "次韻柬李希膺",
    "author": "胡仲弓",
    "paragraphs": [
      "相逢一笑便忘懷，鼠量難當三百盃。",
      "幕府清閒無檄至，郵筒絡繹有詩來。",
      "分朋盡屏牛僧孺，取女親逢羊角哀。",
      "滿眼鶑花良不惡，春風吹上越王臺。"
    ],
    "added_time": "2026-01-02 14:27:07"
  },
  {
    "source_file": "poet.song.29000.json",
    "title": "友人楚孟德過余縱言及神仙余謂之無孟德謂之有伊人也非誕妄者蓋有以知之矣然余俗士終疑之故作遊仙曲五章以佐戲笑云  其三",
    "author": "司馬光",
    "paragraphs": [
      "若士北遊窮地角，還食蛤蜊養龜殻。",
      "盧敖尸骨不能飛，今朝九垓何處期。"
    ],
    "added_time": "2026-01-02 14:27:23"
  },
  {
    "source_file": "poet.song.170000.json",
    "title": "賀尤禮侍兼修史侍講直學士院四首  其一",
    "author": "張鎡",
    "paragraphs": [
      "禮云風斷烟，鬨議十九失。",
      "片言灼龜鑑，鉅典資以秩。",
      "抗志非太高，砭艾起時疾。",
      "何翅位宗伯，宇內頼調一。"
    ],
    "added_time": "2026-01-02 14:28:22"
  },
  {
    "source_file": "poet.song.169000.json",
    "title": "因在秀州寄王道夫詩三首  其三",
    "author": "葉適",
    "paragraphs": [
      "潘君狂甚詩能古，葉子文高世莫驚。",
      "何處有田求二頃，向來三月决歸耕。"
    ],
    "added_time": "2026-01-02 14:28:29"
  },
  {
    "source_file": "poet.song.160000.json",
    "title": "紙被行",
    "author": "王炎",
    "paragraphs": [
      "瑶姬不觸麒麟紅，金壺瀲灧琥珀濃。",
      "狐裘公子喜夜永，杯行暖玉煩春葱。",
      "簷頭雪花大如掌，洞房但覺春融融。",
      "豈知有客方貪睡，漏盡更闌不能寐。",
      "花紅玉白不相隨，頼有楮生爲伴侶。",
      "生家住處近麻姑，亦能幻出冰肌膚。",
      "絕嫌墨客蠅頭污，懶入官黄藏蠹魚。",
      "寧隨人意任舒卷，雖則軟美非脂韋。",
      "風姨霜女皆退舍，稍覺和氣生氍毹。",
      "梅花破雪催寒去，春回人向花前醉。",
      "女郎霧縠試輕衫，至此失時因坐廢。",
      "綠槐影底夏日長，人間只要一味涼。",
      "青奴元自不嫵媚，居然負恃能專房。",
      "秋風一夜來消息，又却見渠先棄擲。",
      "冬來復挽楮生歸，屬付蒼頭輕拂拭。",
      "用則鋪張舍則藏，喜慍未嘗形玉色。",
      "世事乘除無不然，安用動心三嘆息。"
    ],
    "added_time": "2026-01-02 14:28:34"
  },
  {
    "source_file": "poet.song.247000.json",
    "title": "東湖詩十首  其一",
    "author": "黎廷瑞",
    "paragraphs": [
      "游絲窈窕織春暉，楊柳人家半掩扉。",
      "一片暖雲篩雨過，杏花疏處見鶑歸。"
    ],
    "added_time": "2026-01-02 14:28:59"
  },
  {
    "source_file": "poet.song.247000.json",
    "title": "東湖詩十首  其二",
    "author": "黎廷瑞",
    "paragraphs": [
      "梅徑苔花長菉衣，仙翁跨鶴不曾歸。",
      "五陵年少無聊頼，幾陣風鈴放鴿飛。"
    ],
    "added_time": "2026-01-02 14:28:59"
  },
  {
    "source_file": "poet.song.194000.json",
    "title": "行黑水谷三十里以耳目聞見有賦",
    "author": "程公許",
    "paragraphs": [
      "自過三泉境，紆回谷道中。",
      "居民雖漸復，生理頓成空。",
      "敗屋翳蒿逕，頹牆荒棘叢。",
      "稻田多宿莽，麥隴間鋪茸。",
      "耕織豈當廢，傷殘甘忍窮。",
      "遑憐已死骨，使得掩幽宮。",
      "梨粉偏饒白，桃腮也自紅。",
      "羈游愁滿眼，感憤氣填胸。",
      "家計艱營葺，人謀有異同。",
      "熟爲根本慮，無使浪施功。"
    ],
    "added_time": "2026-01-02 14:29:20"
  },
  {
    "source_file": "poet.song.194000.json",
    "title": "大雪同楊景韓程子敬登寺樓",
    "author": "程公許",
    "paragraphs": [
      "雪中佳士集，同倚寺樓看。",
      "晁蕩迷滄海，空明迫廣寒。",
      "重城和氣浹，萬井語聲歡。",
      "瑞接三冬白，憂寬一寸丹。",
      "漁船尋剡曲，戰馬渡桑乾。",
      "天意俱慳與，無氈分冷官。"
    ],
    "added_time": "2026-01-02 14:29:20"
  },
  {
    "source_file": "poet.song.194000.json",
    "title": "遊東坡和柯山潘邠老舊賦",
    "author": "程公許",
    "paragraphs": [
      "恭惟廊廟具，歲晚落江湖。",
      "豈不三緘舌，深慙七尺軀。",
      "若爲周士貴，翻作楚囚拘。",
      "詩款催供上，皇聰莫可呼。",
      "孔融成幸免，柳子豈真愚。",
      "瓢酒那能醉，叉錢可得腴。",
      "貧雖無四壁，夢不到清都。",
      "赤壁一枝笛，寒溪十幅蒲。",
      "故交同縞紵，廢壘借耰耡。",
      "未分徑爭捷，可憐錐也無。",
      "是非端自定，流落坐成迂。",
      "四海老泉水，一時丹穴雛。",
      "士皆憐大器，手不轉洪樞。",
      "擬問靈蓍卜，難憑造化爐。",
      "喑喑櫪下馬，汎汎水中鳬。",
      "富貴危探虎，烟波夢釣鱸。",
      "定知鏗舍瑟，終不亂吹竽。",
      "榛莽開金地，江山稱畫圖。",
      "何當麾斗柄，相與第天吳。",
      "生世須如此，不然非丈夫。"
    ],
    "added_time": "2026-01-02 14:29:20"
  },
  {
    "source_file": "poet.song.194000.json",
    "title": "送憲使江寺簿赴召",
    "author": "程公許",
    "paragraphs": [
      "沃野三千里，春風十六城。",
      "顧憂寧易釋，遣送定非輕。",
      "憶昔光華賦，隨軒老稚迎。",
      "根株探吏蠹，疴癢察人情。",
      "漢網寧疏漏，周原數按行。",
      "堰渠豐䆉稏，犴戶絕笞榜。",
      "六詔寂無警，三農容雜耕。",
      "與民爲父母，斂惠到孤惸。",
      "江漢今猶昔，人才世載英。",
      "頹流無砥柱，公道莽榛荆。",
      "能使薰蕕別，端由藻鑑明。",
      "綱條雖整肅，襟度乃恢宏。",
      "行路無思犯，濡絲已載賡。",
      "前旒應渴見，方底趣終更。",
      "豈有坳堂水，能容碧海鯨。",
      "佇翔幽谷羽，入囀上林鶑。",
      "聞道宗風媺，推高月旦評。",
      "榮非同象笏，愛亦異金籯。",
      "博士尤姱節，端公更直聲。",
      "流芳鎸琬琰，仍世盛簪纓。",
      "早並膠庠彥，同爲館下生。",
      "詩書勤澡濯，聲譽響鏗鍧。",
      "棘路仙班近，麻壇守紱榮。",
      "徒勞將使指，未足展修名。",
      "王事猶多難，朝陽待一鳴。",
      "吾君元盛德，廟算豈佳兵。",
      "鷸蚌牢相守，貔貅滯遠征。",
      "秋砧霜滿戶，曉角月連營。",
      "縱幸齊疆復，難輕海上盟。",
      "所憂新鬼大，何日泰階平。",
      "世論難撐拄，天時會擴清。",
      "狼心寧易厭，魴尾恐加赬。",
      "椎剝無餘算，絲何忍取贏。",
      "急須元氣護，可使內憂并。",
      "否極當逢泰，屯餘合遇亨。",
      "絲綸九天下，羽翼一朝成。",
      "已卜皇圖永，寧憂敵勢勍。",
      "公歸瞻負扆，朝罷謁阿衡。",
      "勿吝謀猷告，頻將底裏傾。",
      "致身須豹尾，平武即鵬程。",
      "有客青衫陋，逢人白眼瞠。",
      "愧無長袖舞，愁對短燈檠。",
      "天憫龍鍾極，身遭鑒賞精。",
      "鹽車華錦繡，土鼓發韺䪫。",
      "披豁叨深眷，暌違耿素誠。",
      "誰云鴛序遠，忍欠鯉魚烹。",
      "願效鷹鸇擊，生憎虎豹獰。",
      "送公騰召駕，撩我動心旌。",
      "湔祓慙褒衮，凄凉乏報瓊。",
      "松筠青不落，看取歲崢嶸。"
    ],
    "added_time": "2026-01-02 14:29:20"
  },
  {
    "source_file": "poet.song.194000.json",
    "title": "又上座主李左史八十韻",
    "author": "程公許",
    "paragraphs": [
      "江路三年別，心旌萬里摇。",
      "登龍空有夢，蟄蟻困無聊。",
      "側聽除書峻，深期廟論調。",
      "方看儀玉筍，胡遽理蓀橈。",
      "在昔推華族，於今壯本朝。",
      "談遷承緒遠，坡潁更難超。",
      "江漢英風迥，堪輿間氣饒。",
      "文傳千戶印，和備九成簫。",
      "撼地喧雷鼓，當空插斗杓。",
      "靈龜韜遠見，瘦鶴峙孤標。",
      "久矣駑陵驥，凄其鵠避鵰。",
      "與時爲準的，立己有科條。",
      "蚤歲趨嚴詔，修名聳百僚。",
      "青藜窺夜讀，紈箑障塵飄。",
      "洊綰藩侯紱，連驅使者軺。",
      "通才期用世，所至藹騰謠。",
      "將略雄諸葛，皇靈格有苗。",
      "帝思前席問，命下賜環招。",
      "敷奏趨丹陛，疏榮逼紫霄。",
      "一朝驚玉立，三館看纓彯。",
      "曉露坳螭潤，春風砌藥嬌。",
      "倚才兼夕拜，專對禠天驕。",
      "草詔鑾坡夜，橫經鶴禁朝。",
      "紫荷班已峻，黄閣路非遥。",
      "感激君恩重，傷嗟世論澆。",
      "維時憂旱暵，大地徧炎熇。",
      "公道荒荆棘，輿情渴蓼蕭。",
      "直前臣語戇，蹙聽帝心怊。",
      "剪爪晨頒綍，濡膏夕灑瓢。",
      "孤鳴知鳳瑞，衆疾奈鳩佻。",
      "賈勇封囊上，噓回士氣消。",
      "防門獰九虎，利吻譟羣鴞。",
      "自古譏簧巧，傷人甚骨銷。",
      "吾身任江海，公論付芻蕘。",
      "姱節寒冰雪，歸情遡汐潮。",
      "鷺鷗波浩蕩，龍鶴夢岧嶢。",
      "雅量陂難撓，身心柏後凋。",
      "不妨閒袖手，冷看疾揚鑣。",
      "詠草春波綠，移牀夜雨瀟。",
      "湖邊鴻並影，夢裏鹿藏蕉。",
      "庸俗偏酣豢，清風久寂寥。",
      "菉葹紛蔽戶，蕭艾服盈腰。",
      "甘作墦間乞，真成陌上挑。",
      "迷途爭窘步，俚耳怪聞韶。",
      "主自明如舜，人寧免吠堯。",
      "與時雖落落，任運獨囂囂。",
      "正論何曾泯，羣公莫誤料。",
      "邦基期奠鼎，隣火逼回飈。",
      "漫倚泥封谷，徒嫌斗擊刁。",
      "護疽雖蹔逸，廢食可禁枵。",
      "嘗膽當忘食，求衣合在宵。",
      "若爲人杞梓，空使侶漁樵。",
      "蠟潤東山屐，塵漫北闕貂。",
      "牙籤搜蠹槁，畫舫看魚跳。",
      "回首堯天闊，驚心郢路迢。",
      "僕夫悲馬跼，詹尹拂龜燋。",
      "忍使遐心寫，懸知睿想翹。",
      "天街催並轡，里社恥題橋。",
      "慨念材成就，艱如器琢雕。",
      "扶持非有素，運用恐無繇。",
      "康世先營度，猶農待勸劭。",
      "可容苗亂莠，莫使榝侵椒。",
      "議必和平勃，忠無棄董晁。",
      "皇皇賢路闢，汲汲將才驍。",
      "不廢菁莪育，精分玉石燒。",
      "人心如眷眷，天理自昭昭。",
      "蓄銳勤耕渭，乘機速渡遼。",
      "定應人激厲，可使氣嫖姚。",
      "催促元勳紀，歡呼敵首梟。",
      "明知霖雨渴，不用鼎烹要。",
      "豫卜中興漢，毋徒小惠僑。",
      "寒儒鑽蠹簡，雅志自垂髫。",
      "有夢騫鵬浪，無心翫翠苕。",
      "憶曾持鐵寸，誤辱采桐焦。",
      "步想長楸展，癡成大瓠呺。",
      "長懷梧鳳表，屢賦草蟲喓。",
      "官冗盆繅繭，身覊甲附蜩。",
      "不辭行役倦，願奉燕居夭。",
      "抱璞求礲琢，荒疇待蔉穮。",
      "木瓜如許贈，誓志報瓊瑶。"
    ],
    "added_time": "2026-01-02 14:29:20"
  },
  {
    "source_file": "poet.song.179000.json",
    "title": "古斷腸曲三十首  其五",
    "author": "周端臣",
    "paragraphs": [
      "條風窗戶柳陰陰，雲碧春衫熨水沉。",
      "花裏小欄人不到，流鶑啼起去年心。"
    ],
    "added_time": "2026-01-02 14:29:32"
  },
  {
    "source_file": "poet.song.13000.json",
    "title": "醉中留別永叔子履",
    "author": "梅堯臣",
    "paragraphs": [
      "新霜未落汴水淺，輕舸惟恐東下遲。",
      "遶城假得老病馬，一步一跛令人疲。",
      "到君官舍欲取別，君惜我去頻增嘻。",
      "便步髯奴呼子履，又令開席羅酒巵。",
      "逡巡陳子果亦至，共坐小室聊伸眉。",
      "烹雞庖兔下筯美，盤實飣餖栗與梨。",
      "蕭蕭細雨作寒色，厭厭盡醉安可辭。",
      "門前有客莫許報，我方劇飲冠幘欹。",
      "文章或論到淵奧，輕重曾不遺毫釐。",
      "間以辨謔每絕倒，豈顧明日無晨炊。",
      "六街禁夜猶未去，童僕竊訝吾儕癡。",
      "談兵究弊又何益，萬口不謂儒者知。",
      "酒酣耳熱試發泄，二子尚乃驚我爲。",
      "露才揚己古來惡，卷舌噤口南方馳。",
      "江湖秋老鱖鱸熟，歸奉甘旨誠其宜。",
      "但願音塵寄鳥翼，慎勿却效兒女悲。"
    ],
    "added_time": "2026-01-02 14:29:33"
  },
  {
    "source_file": "poet.song.35000.json",
    "title": "燈夕",
    "author": "劉攽",
    "paragraphs": [
      "燒燈陶永夜，擊鼓勸沽酒。",
      "清月不作霜，微風乍摇柳。",
      "忽忽車轉轂，戢戢人舉首。",
      "歡樂聊及時，與誰論薄厚。"
    ],
    "added_time": "2026-01-02 14:29:34"
  },
  {
    "source_file": "poet.song.42000.json",
    "title": "送李才元待制二首  其一",
    "author": "馮山",
    "paragraphs": [
      "直道崎嶇出禁林，江湖長有愛君心。",
      "五年漢法更張際，千里潼江惠澤深。",
      "天下鵷鴻方得侣，道傍桃李正垂陰。",
      "邦人不用留行色，滿旆薫風入舜琴。"
    ],
    "added_time": "2026-01-02 14:29:39"
  },
  {
    "source_file": "poet.song.165000.json",
    "title": "移官巴陵行有日矣書呈唐德輿程士和梁和仲于去非段元衡邢大聲七首  其三",
    "author": "趙蕃",
    "paragraphs": [
      "問認書能數，飄流見愈親。",
      "通家如弟數，受賜亦州民。",
      "渺莽重湖路，羈棲一病身。",
      "欲行行未得，風雨况頻頻。"
    ],
    "added_time": "2026-01-02 14:29:48"
  },
  {
    "source_file": "poet.song.220000.json",
    "title": "回文體二首  其一",
    "author": "胡仲弓",
    "paragraphs": [
      "紅花濯錦織前山，日暖啼鶑春晝閒。",
      "空院古廊風寂寂，僻居幽谷水潺潺。",
      "宮移舊曲新翻譜，酒暈濃愁淺带顔。",
      "同調賦詩吟思苦，匆匆急遞走囊慳。"
    ],
    "added_time": "2026-01-02 14:29:52"
  },
  {
    "source_file": "poet.song.216000.json",
    "title": "鄧梅臞雪籬圖",
    "author": "蕭立之",
    "paragraphs": [
      "夜凉北風三尺雪，懸崖凍崩樹凍折。",
      "此時梅花獨清絕，箕山高風首陽節。",
      "何人花下騎蹇馿，風雪墮面冰吟鬚。",
      "唐巾飄蕭紵袍窄，識者指以爲梅臞。",
      "屋山稜稜出林罅，雙鶴忍寒追不下。",
      "欲尋門巷訪梅仙，人言此是苔磯畫。"
    ],
    "added_time": "2026-01-02 14:29:55"
  },
  {
    "source_file": "poet.song.198000.json",
    "title": "再和十首  其一○",
    "author": "劉克莊",
    "paragraphs": [
      "君憶東湖不久歸，我思陳迹恍難追。",
      "殷勤爲報鶑花說，止有詩情似舊時。"
    ],
    "added_time": "2026-01-02 14:30:01"
  },
  {
    "source_file": "poet.song.230000.json",
    "title": "大雪約程以忠不至次日以詩問之",
    "author": "方回",
    "paragraphs": [
      "禦寒時著火文武，等醉豈拘杯聖賢。",
      "土潤春應萌有日，塵清野更潔於天。",
      "誰呵凍筆詩能畫，獨上高崗意欲仙。",
      "剩有籬根未消處，試裒枯篠取茶煎。"
    ],
    "added_time": "2026-01-02 14:30:18"
  },
  {
    "source_file": "poet.song.230000.json",
    "title": "雪後小園",
    "author": "方回",
    "paragraphs": [
      "紙色光新聳壞櫺，履聲鬆脆兀閒庭。",
      "饑禽啐砌留奇迹，枯樹拏空失醜形。",
      "早與花根添麴糵，可容畫手著丹青。",
      "溪西凍瀑融晴滴，欲問巖僧借凈瓶。"
    ],
    "added_time": "2026-01-02 14:30:18"
  },
  {
    "source_file": "poet.song.230000.json",
    "title": "次韻雪後",
    "author": "方回",
    "paragraphs": [
      "簷澌餘滴濺風櫺，三日晴猶剩半庭。",
      "足使蝗蝻俱屏迹，未妨鶑燕尚潜形。",
      "調鹽凍字難爲墨，透瓦炊煙漸放青。",
      "共笑愛梅癡老子，夜深溫水換銅瓶。"
    ],
    "added_time": "2026-01-02 14:30:18"
  },
  {
    "source_file": "poet.song.225000.json",
    "title": "正因法孫命工繪吾幻質炷禮請贊",
    "author": "釋普寧",
    "paragraphs": [
      "箇樣面嘴，阿誰敢擬。",
      "威凜凜生，氣憤憤地。",
      "臨濟德山，望風敬畏。",
      "和蘇嚕之。"
    ],
    "added_time": "2026-01-02 14:30:54"
  },
  {
    "source_file": "poet.song.225000.json",
    "title": "無錫劉相幹篤信佛法常來參請自和雪竇罌粟頌來呈老僧即次韻酬之云",
    "author": "釋普寧",
    "paragraphs": [
      "一實包含萬點春，收來粒粒是家珍。",
      "些兒圓轉誰能委，唯一身分百億身。"
    ],
    "added_time": "2026-01-02 14:30:54"
  },
  {
    "source_file": "poet.song.225000.json",
    "title": "鐵壁",
    "author": "釋普寧",
    "paragraphs": [
      "剛然隔斷太虛空，縫罅渾無拶不通。",
      "頑鈍碓夫覷不破，倩人書處轉乖宗。"
    ],
    "added_time": "2026-01-02 14:30:54"
  },
  {
    "source_file": "poet.song.225000.json",
    "title": "鐵牛",
    "author": "釋普寧",
    "paragraphs": [
      "骨格純剛蹄角全，軒然鼻孔自遼天。",
      "不貪陝府欄邊草，肯遍耕翻祖父田。"
    ],
    "added_time": "2026-01-02 14:30:54"
  },
  {
    "source_file": "poet.song.225000.json",
    "title": "海月",
    "author": "釋普寧",
    "paragraphs": [
      "金波涌出爛銀盆，黑白虧盈湛不痕。",
      "莫謂清波無透路，珊瑚枝上影團團。"
    ],
    "added_time": "2026-01-02 14:30:54"
  },
  {
    "source_file": "poet.song.107000.json",
    "title": "寄陳蹈元",
    "author": "朱松",
    "paragraphs": [
      "我生少所可，靡靡世一律。",
      "如君素心人，指不三四屈。",
      "久與宵人遊，歸卧常自失。",
      "效尤起媮心，阿意增美疾。",
      "低回强酬酢，高論形敢出。",
      "緬懷參同子，蚤入伊洛室。",
      "聞道既先我，論詩又奇崛。",
      "縱橫談天口，卓犖扛鼎筆。",
      "勝我何足云，論交敢自必。",
      "桓公肯見規，寡過行有日。",
      "書來約過從，一笑破蕭瑟。",
      "新凉宜燈火，永夜勘書帙。",
      "豈無一尊酒，少促軟語膝。",
      "更呼小叢歌，未怕官長詰。",
      "跂予占騎氣，千嶺秋回鬰。",
      "著鞭及清境，灧灧月華溢。"
    ],
    "added_time": "2026-01-02 14:31:46"
  },
  {
    "source_file": "poet.song.170000.json",
    "title": "小疾書興",
    "author": "張鎡",
    "paragraphs": [
      "卷懷無與適，著冠試徐行。",
      "廊西小堂幽，叢篁雜荷聲。",
      "吹衣怯風猛，簾垂一床橫。",
      "坐餘忽屢嘆，安閒吾半生。",
      "無端局官簿，隨羣覬浮榮。",
      "出入與日俱，何嘗惠黎氓。",
      "今晨疾在告，反覺意氣平。",
      "爐烟結復開，遠度松梢明。",
      "晴久色愈耐，枝疎韻尤清。",
      "香去松不隨，香來松不迎。",
      "倏然歸太虛，無心計虧盈。",
      "一著要我决，豈在他人評。",
      "還尋鷗鷺伴，靜樂烏可名。",
      "眼前俗物空，秋老共身輕。"
    ],
    "added_time": "2026-01-02 14:31:54"
  },
  {
    "source_file": "poet.song.252000.json",
    "title": "雲安玉虛觀南軒感事二首  其二",
    "author": "杜柬之",
    "paragraphs": [
      "念我蓄一櫛，間關走西東。",
      "携持三十年，出處靡不同。",
      "朝梳带殘月，暮理含清風。",
      "戶樞既日運，何由生蠹蟲。",
      "今晨無故折，脆響猶春葱。",
      "物理有定數，吾生得無窮。",
      "即事感百慮，撫躬悲一翁。",
      "空囊乏贐鐵，閙市多良工。",
      "鸞膠墮渺茫，秋扇慚初終。",
      "從渠老齒豁，稱我醉顱童。"
    ],
    "added_time": "2026-01-02 14:32:14"
  },
  {
    "source_file": "poet.song.220000.json",
    "title": "翠竹",
    "author": "胡仲弓",
    "paragraphs": [
      "修修青琅玕，霜雪不可折。",
      "肯隨流水去，頼有歲寒節。"
    ],
    "added_time": "2026-01-02 14:32:30"
  },
  {
    "source_file": "poet.song.42000.json",
    "title": "和岑巖起見寄",
    "author": "馮山",
    "paragraphs": [
      "一别江皋能幾時，相從鷗鷺久無依。",
      "樓前流水常東去，塞上征鴻又北歸。",
      "交分每傳雙鯉信，鄉心同望白雲飛。",
      "孤吟長嘯無儔侣，惟向清宵共月輝。"
    ],
    "added_time": "2026-01-02 14:32:35"
  },
  {
    "source_file": "poet.song.169000.json",
    "title": "喜雨望巴羅二山",
    "author": "羅點",
    "paragraphs": [
      "叔元不冠椎兩髽，縈青綰綠如堆鴉。",
      "䰐鬖遠望毛髮古，日日惟聞餐暮霞。",
      "吾家公遠更清絕，带眼不穿衣不結。",
      "好風吹袂任飄颻，夜夜惟聞弄明月。",
      "餐霞弄月固不惡，不道農田布龜灼。",
      "令君盛服道民苦，偃然袒裼猶不怍。",
      "敬持此意款浮丘，浮丘乃與令同憂。",
      "急呼風馬駕雲車，二仙方覺裸裎羞。",
      "旋加冠巾更束带，一見浮丘望塵拜。",
      "便將凶歲變豐年，談笑之間作霶霈。",
      "油雲雖出南北峰，開端實自浮丘翁。",
      "浮丘詩家老仙伯，故知憂國願年豐。",
      "邦人一飽誰所賜，父應詔子兄詔弟。",
      "若還此雨後五日，將見索汝枯魚肆。"
    ],
    "added_time": "2026-01-02 14:32:38"
  },
  {
    "source_file": "poet.song.216000.json",
    "title": "賦陳新伯秋潭",
    "author": "蕭立之",
    "paragraphs": [
      "人間四時秋最清，九秋之水寒潭明。",
      "先生奇骨二難并，十指忽忽風濤生。",
      "麻姑山前書滿屋，讀書夜長跋見燭。",
      "汪汪陂度牛醫兒，未抵寒潭一泓玉。",
      "我家崖前十丈冰，敲冰夜作玻瓈聲。",
      "愛君有此秋一潭，璧月下照琉璃城。",
      "從來負舟須積水，置杯坳堂安足擬。",
      "期君渺渺泛天津，萬斛龍驤纔一葦。"
    ],
    "added_time": "2026-01-02 14:32:44"
  },
  {
    "source_file": "poet.song.216000.json",
    "title": "題侯氏雲軒",
    "author": "蕭立之",
    "paragraphs": [
      "太空有雲不可覊，君家有軒雲所棲。",
      "黄埃壓帽聽朝鷄，坐軒人閑琴一枝。",
      "眼前白衣與蒼狗，萬事悠悠且杯酒。",
      "是間不涴俗子塵，客有敲門急摇手。"
    ],
    "added_time": "2026-01-02 14:32:44"
  },
  {
    "source_file": "poet.song.188000.json",
    "title": "范漕季克雲坡",
    "author": "洪咨夔",
    "paragraphs": [
      "西來一鶴山澤臞，春風六轡閑且都。",
      "公餘鏡月晝陰寂，睡起手校羣芳圖。",
      "海棠酣透燕王邸，豹血深染重氍毹。",
      "昌南別派更奇絕，豐容靚飾香生膚。",
      "牡丹鼎盛漢川譜，行輩近許天彭俱。",
      "翠微㔩葉光照路，馬上秦虢須人扶。",
      "鳳州楊柳足佳思，苒苒百尺青流蘇。",
      "黎州菊華抱勁節，濯濯一丈黄襜褕。",
      "老成典刑識菌桂，晚出姓字聞珊瑚。",
      "石蟬風味更清烈，比屋梓益梁夔巫。",
      "豐年樂事與民共，浣花尋勝時騎馿。",
      "珍葩異卉價如玉，爛買西産歸東吳。",
      "雲坡手種五色錦，徧地步障金谷無。",
      "花光深處澹容與，碧瞳如水霜髯須。",
      "公家鴟夷老僊伯，功成始去浮江湖。",
      "中原赤子未奠枕，而忍獨樂盟鷗鳬。",
      "湘江之西勒浯石，瀚海之北封狼胥。",
      "歸來岸幘坐想雪，太白萬里峨眉孤。",
      "氣平德全紀渻子，宇定光發南榮趎。",
      "不隨造物共流轉，玉立堂下松千株。"
    ],
    "added_time": "2026-01-02 14:33:09"
  },
  {
    "source_file": "poet.song.3000.json",
    "title": "留別仲咸  其一",
    "author": "王禹偁",
    "paragraphs": [
      "二年商嶺頼知音，惜別難藏淚滿襟。",
      "頭白忽拋攀桂伴，道消休話拔茅心。",
      "科名偶得同年分，交契都因謫宦深。",
      "唱和詩章收拾取，兩家留與子孫吟。"
    ],
    "added_time": "2026-01-02 14:33:14"
  },
  {
    "source_file": "poet.song.146000.json",
    "title": "聽雨",
    "author": "項安世",
    "paragraphs": [
      "幸自蓬窗好，儂家企脚眠。",
      "雨聲無頼得，相喚著愁邊。"
    ],
    "added_time": "2026-01-02 14:38:27"
  },
  {
    "source_file": "poet.song.203000.json",
    "title": "春郊有感",
    "author": "釋元肇",
    "paragraphs": [
      "用舍行藏只自傷，五年留滯在江鄉。",
      "青松遠引來南塔，白髮猶欣見北堂。",
      "麥浪有時迎燕舞，菜花無頼學鶑黄。",
      "騎馿又打津頭過，楊柳飛綿出短牆。"
    ],
    "added_time": "2026-01-02 14:38:28"
  },
  {
    "source_file": "poet.song.198000.json",
    "title": "和葉尚書解印二首  其二",
    "author": "劉克莊",
    "paragraphs": [
      "倦入承明聽履聲，朱轓今復厭專城。",
      "盪胸太華供吟興，照眼伊川洗宦情。",
      "蓴鱠何慙高士决，琴龜不減昔賢清。",
      "未應便葺東山墅，出處方關世重輕。"
    ],
    "added_time": "2026-01-02 14:38:51"
  },
  {
    "source_file": "poet.song.179000.json",
    "title": "清明湖上",
    "author": "周端臣",
    "paragraphs": [
      "誰家園裏一聲鶑，啼向春風似有情。",
      "驚起少年遊冶興，插花沽酒醉清明。"
    ],
    "added_time": "2026-01-02 14:38:53"
  },
  {
    "source_file": "poet.song.30000.json",
    "title": "題致仕李太傅園亭",
    "author": "司馬光",
    "paragraphs": [
      "漢家飛將種，氣概耿清秋。",
      "解去金貂貴，來從洛社遊。",
      "清商擁高宴，華館带長流。",
      "可笑班超老，崎嶇萬里侯。"
    ],
    "added_time": "2026-01-02 14:41:37"
  },
  {
    "source_file": "poet.song.39000.json",
    "title": "赤岸過柳明之别業",
    "author": "劉摯",
    "paragraphs": [
      "主人瀟洒武陵仙，别業河東大道邊。",
      "心畫美田皆枕水，手栽佳木已參天。",
      "園林有地時難者，鐘鼎銘功事莽然。",
      "倦客過門空大嚼，卜鄰安得買清泉。"
    ],
    "added_time": "2026-01-02 14:41:40"
  },
  {
    "source_file": "poet.song.39000.json",
    "title": "病中聞子客被召次中東歸",
    "author": "劉摯",
    "paragraphs": [
      "一夜奎星向紫微，朝來黄鵠又東歸。",
      "謝庭春入新紅藥，吳苑花迎舊繡衣。",
      "疲馬顧鳴還有戀，驚烏飛匝欲何依。",
      "無聊病况將離思，併寫孤音白玉徽。"
    ],
    "added_time": "2026-01-02 14:41:40"
  },
  {
    "source_file": "poet.song.131000.json",
    "title": "飲石洞酒戲作",
    "author": "陸游",
    "paragraphs": [
      "酣酣霞暈力通神，澹澹鵝雛色可人。",
      "一笑破除垂老日，滿懷揺蕩隔年春。",
      "梅花的的吹初破，楊柳纎纎染未勻。",
      "醉倒橋邊人不怪，西曹免護相君茵。"
    ],
    "added_time": "2026-01-02 14:41:45"
  },
  {
    "source_file": "poet.song.230000.json",
    "title": "正月初七日如江西以畏飲辭吳式賢宅宿向果市店",
    "author": "方回",
    "paragraphs": [
      "殘雪西郊路，依稀已似春。",
      "初程何必遠，相識况如親。",
      "久遠交宜淡，沉綿飲戒醇。",
      "故辭情話友，擬便穩眠身。",
      "販旅駢荒店，蠻音酗近鄰。",
      "霰穿疏瓦亂，風掠破巾頻。",
      "倦馬噴醒嚏，頑雞絕凍呻。",
      "謾誇爲客慣，却憶在家貧。",
      "老嫗言堪取，諸奴意勿嗔。",
      "近來軍過後，少有早行人。"
    ],
    "added_time": "2026-01-02 14:41:50"
  },
  {
    "source_file": "poet.song.175000.json",
    "title": "蠶婦怨",
    "author": "周南",
    "paragraphs": [
      "去年蹉却漚麻時，寒女卒歲號無衣。",
      "今年無葉蠶眠遲，五月簇繭方繰絲。",
      "絲成那望衣兒女，且織霜縑了官賦。",
      "不愁織盡杼軸空，只恐精麤不中度。",
      "寒女寒女無重歎，且將敗縷縫新綻。",
      "願得明年蠶葉平，剜肉醫瘡爲汝辦。"
    ],
    "added_time": "2026-01-02 14:41:52"
  },
  {
    "source_file": "poet.song.216000.json",
    "title": "砥柱亭同寮分韻得雨字",
    "author": "蕭立之",
    "paragraphs": [
      "西風吹老寒香圃，瘦碧林塘秋幾許。",
      "官閑飲思生渴吻，載酒聯翩無客主。",
      "亭深城遠地自寒，鴈鶩不來蘚苔古。",
      "秋枰爭道較一勝，長纓颯颯翠裾舞。",
      "百年有幾開口笑，底用研桑枉心膂。",
      "吟情正屬杯中物，暮色已催城上鼓。",
      "嗟予負愧斗粟戀，出位乖逢鑊焦苦。",
      "向來胸中亦磊磈，書傳消磨着塵土。",
      "徑須大白得我醉，歸卧黄紬聽夜雨。"
    ],
    "added_time": "2026-01-02 14:42:05"
  },
  {
    "source_file": "poet.song.247000.json",
    "title": "戊寅人日",
    "author": "黎廷瑞",
    "paragraphs": [
      "滿飲東風酒，悠悠自醉眠。",
      "英雄悲往運，兒女樂新年。",
      "楊柳嬌無頼，梅花老更妍。",
      "半窗晴日晚，欹枕聽春鳶。"
    ],
    "added_time": "2026-01-02 14:42:05"
  },
  {
    "source_file": "poet.song.160000.json",
    "title": "與魏倅葛書記同謝雨于黄龍洞回憩小玲瓏晚飯魏倅有詩次其韻",
    "author": "王炎",
    "paragraphs": [
      "政術平生欠講明，頼公關决可蒙成。",
      "食新雖有豐登望，闔郡寧無嘆息聲。",
      "因爲賽神携一榼，暫能擇勝駐雙旌。",
      "歸來依舊塵勞在，不盡逍遥物外情。"
    ],
    "added_time": "2026-01-02 14:42:08"
  },
  {
    "source_file": "poet.song.124000.json",
    "title": "次韵子雲春日雜興五首  其四",
    "author": "韓元吉",
    "paragraphs": [
      "綠陰池沼亂鶑流，眼底春來鬢却秋。",
      "不用黄金買白日，待尋三徑作歸休。"
    ],
    "added_time": "2026-01-02 14:42:09"
  },
  {
    "source_file": "poet.song.235000.json",
    "title": "與張郎中省菴二首  其二",
    "author": "何夢桂",
    "paragraphs": [
      "青山雲影日悠悠，却怪隨龍上下遊。",
      "能捲滄溟爲雨去，白雲依舊宿林丘。"
    ],
    "added_time": "2026-01-02 14:42:11"
  },
  {
    "source_file": "poet.song.107000.json",
    "title": "止戈堂",
    "author": "朱松",
    "paragraphs": [
      "高堂巖巖面勢尊，洞見萬井開重門。",
      "元戎務簡玉帳靜，緩带酌客娛朝昏。",
      "憶初餓隸起篁竹，一嘯千里來黥髠。",
      "將軍攬鏡媚巾幗，何異搏虎驅狐豚。",
      "只今休父八州牧，身佩重寄憂元元。",
      "驚塵錯莫羽書密，雖有美酒誰同樽。",
      "沈機且復長轡御，瀝懇何啻血面論。",
      "樓船一夕飛度海，漢家上將來天閽。",
      "狂童束手赴烈火，琱戈不污妖血痕。",
      "坐譙飲至凱歌入，船粟往哺遺民存。",
      "五兵包裹高閣束，止戈新榜真成言。",
      "便當頻與方外吏，徙倚風月星河翻。",
      "幾年牡籥飛不守，河濟逆氣腥乾坤。",
      "知公快挽天河手，坐視黠虜方遊魂。",
      "權輿閩越聊小試，寧復久此淹遐藩。",
      "農桑萬里望公等，願見四海無營屯。"
    ],
    "added_time": "2026-01-02 14:42:20"
  },
  {
    "source_file": "poet.song.206000.json",
    "title": "閩清醉中",
    "author": "白玉蟾",
    "paragraphs": [
      "東風正月二，吹我上梅溪。",
      "白雪方纔散，黄鶑未見啼。",
      "半空萌雨意，一蝶訪桃蹊。",
      "醉卧黄三店，夜深聞竹鷄。"
    ],
    "added_time": "2026-01-02 14:42:33"
  },
  {
    "source_file": "poet.song.206000.json",
    "title": "即事寄紫元",
    "author": "白玉蟾",
    "paragraphs": [
      "老雨餞秋菊，孤煙醖暮嵐。",
      "鴈驚十月北，梅早一枝南。",
      "往事風吹帽，良宵月掛簪。",
      "時哉亦難得，我已到無參。"
    ],
    "added_time": "2026-01-02 14:42:33"
  },
  {
    "source_file": "poet.song.213000.json",
    "title": "次韻王秉純投贈三十韻",
    "author": "高斯得",
    "paragraphs": [
      "狂客寫孤憤，危詞戁戁憸。",
      "秋巖露節角，春林掃穠纖。",
      "長鋏剚橫鰐，寸鐵刳妖蟾。",
      "赤子臨橫草，蒼生捐蓋苫。",
      "無衣可自蔽，有突何由黔。",
      "冽泉浸苞稂，白露摧蒼蒹。",
      "念此心怛怛，因之淚漸漸。",
      "誰能坐捫舌，聊欲一奮髯。",
      "百憂不易窮，千篇猶未饜。",
      "生氣凜不憊，死灰驚復炎。",
      "敢云寡鶴唱，尚欲神龍潜。",
      "拾遺愛薛孟，謫仙重王閻。",
      "相邀共夜話，快讀臨風簷。",
      "更闌堲頻折，樂極酒屢拈。",
      "國家正閑暇，上下方熙恬。",
      "賈誼枉流慟，桓侯笑鍼砭。",
      "無庸事吟諷，且復披湘縑。",
      "緬懷西方美，遐想虞庭僉。",
      "狂愚易搆禍，譏刺徒招嫌。",
      "舌出躬是瘁，戲言心如惔。",
      "且當阮籍醉，莫待申屠箝。",
      "及今不自悔，明神將汝殲。",
      "之子七步才，時命三年淹。",
      "江湖久放浪，虀鹽應饇懕。",
      "端如伏檻虎，更似緣竿鮎。",
      "匱藏玉有美，臺餽金無兼。",
      "我欲引自近，寒盟應重燖。",
      "弁山蕨可茹，苕溪鯽堪黏。",
      "諾金雖未墜，許劍已可覘。",
      "從今但洗耳，水程報郵籤。"
    ],
    "added_time": "2026-01-02 14:42:42"
  },
  {
    "source_file": "poet.song.170000.json",
    "title": "莊器之賢良居鏡湖上作吾亦愛吾廬六詩見寄因次韻述桂隠事報之兼呈同志  其四",
    "author": "張鎡",
    "paragraphs": [
      "吾亦愛吾廬，試聽談向背。",
      "維南匯平湖，浙水實分派。",
      "兩峰屹三塔，形勢遠襟带。",
      "城中那有此，到處憐湫隘。",
      "拏舟信所之，詎復防厲揭。",
      "猿鹿騖幽曠，引遯終遠害。",
      "抱垣更通津，漁釣欲寄快。",
      "都緣跡不羈，徹老心自在。"
    ],
    "added_time": "2026-01-02 14:42:54"
  },
  {
    "source_file": "poet.song.42000.json",
    "title": "清遠閣",
    "author": "韋驤",
    "paragraphs": [
      "屹然虛閣並蓮宫，似出塵寰擾擾中。",
      "浩蕩乾坤來爽氣，崢嶸欄楯倚晴空。",
      "江奔吳楚流何急，山接岷峨望不窮。",
      "清遠榜題真有意，登臨聊以裕吾衷。"
    ],
    "added_time": "2026-01-02 14:45:48"
  },
  {
    "source_file": "poet.song.156000.json",
    "title": "偈頌四十二首  其一九",
    "author": "釋祖先",
    "paragraphs": [
      "曉來鵲噪一聲聲，象駕崢嶸喜見臨。",
      "款聽琅琅終日語，異苗翻秀映叢林。"
    ],
    "added_time": "2026-01-02 14:45:49"
  },
  {
    "source_file": "poet.song.181000.json",
    "title": "謝懷安州王守",
    "author": "釋居簡",
    "paragraphs": [
      "一寸長淮一寸金，金城千里障塵侵。",
      "犬羊未識元戎面，廊廟先知國士心。",
      "坐使春風生掌握，行孚大信控喉襟。",
      "夜嚴玉帳清如水，小復輕裘緩带吟。"
    ],
    "added_time": "2026-01-02 14:45:56"
  },
  {
    "source_file": "poet.song.206000.json",
    "title": "送春",
    "author": "白玉蟾",
    "paragraphs": [
      "草木從交代，溪山無故新。",
      "更斟些子酒，尚是霎時春。",
      "雨止鶑如怨，花飛柳亦顰。",
      "東皇催上印，生怕子規嗔。"
    ],
    "added_time": "2026-01-02 14:46:01"
  },
  {
    "source_file": "poet.song.191000.json",
    "title": "用李致政韻題臨邛陳氏所居呂仙所留回道人來四字",
    "author": "魏了翁",
    "paragraphs": [
      "負甕城邊閒日月，翻環門上幾春秋。",
      "東陽謾識榴皮字，南郭曾偕柳樹遊。",
      "踏雪飛鴻痕偶在，寒潭過鴈影無留。",
      "至人御氣無今古，妙處疑同上下流。"
    ],
    "added_time": "2026-01-02 14:46:04"
  },
  {
    "source_file": "poet.song.213000.json",
    "title": "題黄巖蔡氏青在亭",
    "author": "高斯得",
    "paragraphs": [
      "逢人說愛山，誰何是真愛。",
      "苟無丘壑情，在眼猶不在。",
      "君看終南客，豈不卧興對。",
      "奈何心自盲，坐失煙霞態。",
      "蔡侯故靜者，肯與青山背。",
      "作堂老其間，列岫儼襟带。",
      "蘿月散庭隅，白雲屯戶外。",
      "疏櫺納遥碧，平几挹橫黛。",
      "青山信在茲，心鏡兩融會。",
      "豈效逋客徒，匿情紿松檜。",
      "咨余秉微尚，頗亦厭塵壒。",
      "幸君分半青，著我函丈對。"
    ],
    "added_time": "2026-01-02 14:46:09"
  },
  {
    "source_file": "poet.song.213000.json",
    "title": "遊巾山得晴字",
    "author": "高斯得",
    "paragraphs": [
      "巾山何亭亭，拔地蹲中城。",
      "蒼龍擢雙角，盤空鬭孤撐。",
      "崇雉儼環抱，兼如在滌牲。",
      "有時霽霧搴，插我堂東榮。",
      "雖勞拄笏望，猶賒杖藜行。",
      "值茲陽和候，鮮暉吐新晴。",
      "擺去纏牽累，少暢窺臨情。",
      "藉蘭得勝引，共此酒一盛。",
      "咏餘百憂集，樂極萬感生。",
      "去國魂難招，懷人涕易盈。",
      "雖無丘壑姿，宿昔芥塵纓。",
      "寄言山中叟，未慕同幽貞。"
    ],
    "added_time": "2026-01-02 14:46:09"
  },
  {
    "source_file": "poet.song.188000.json",
    "title": "酬程嘉定楊漢州見和  其三",
    "author": "洪咨夔",
    "paragraphs": [
      "楊侯坐方丈，手轉大法輪。",
      "程侯客西堂，機鋒圓而神。",
      "兩峰峙寒玉，出語驚天人。",
      "如彼水中月，可望不可親。",
      "春從鴈橋別，幾見半破新。",
      "魁磊孰與吐，欲就重華陳。",
      "攬茝貫薜荔，初服修吾真。",
      "木蘭飲朝露，洗盡胸中塵。",
      "誦君明月詩，逸氣凌玉晨。",
      "可能坐天祿，辛苦著劇秦。"
    ],
    "added_time": "2026-01-02 14:46:13"
  },
  {
    "source_file": "poet.song.165000.json",
    "title": "呈亦韓",
    "author": "趙蕃",
    "paragraphs": [
      "寒食寒未歸，清明清曉時。",
      "花殘渺無迹，柳細不勝垂。",
      "即事須詩寫，多憂頼酒支。",
      "雖親友朋益，更苦弟兄思。"
    ],
    "added_time": "2026-01-02 14:46:25"
  },
  {
    "source_file": "poet.song.230000.json",
    "title": "喜雨晴",
    "author": "方回",
    "paragraphs": [
      "驟雨送殘雪，山澗沒半膝。",
      "悠悠入深溪，想復高數尺。",
      "赤土流水紅，青土流水碧。",
      "寸步阻爛泥，詩眼返自德。",
      "維茲九江路，巴蜀通大驛。",
      "今事既不然，取道浮梁側。",
      "西偏數巨港，春漲輒泛溢。",
      "無橋復無船，僕曹爲予戚。",
      "老夫負膽氣，動爲萬里役。",
      "江河淮湖間，徑度無怖色。",
      "恭惟天所棐，豈不在正直。",
      "但行無所苦，前路皆晴日。"
    ],
    "added_time": "2026-01-02 14:46:36"
  },
  {
    "source_file": "poet.song.143000.json",
    "title": "己未二月十七日會同甲次舊韻",
    "author": "周必大",
    "paragraphs": [
      "里仁初不問山川，身健從交換歲年。",
      "紅紫丁寧容老圃，丹青點化屬詩仙。",
      "情均鴈序兼鶑友，壽貫犀顱映鶴肩。",
      "莫筭酒行徵罰令，一株花下一盃傳。"
    ],
    "added_time": "2026-01-02 14:47:10"
  },
  {
    "source_file": "poet.song.121000.json",
    "title": "頌古九十八首  其三四",
    "author": "釋印肅",
    "paragraphs": [
      "直入孤峰意甚深，相逢道伴少知音。",
      "無物堪比龐居士，分明解聽沒絃琴。"
    ],
    "added_time": "2026-01-02 14:47:26"
  },
  {
    "source_file": "poet.song.16000.json",
    "title": "時興",
    "author": "文彥博",
    "paragraphs": [
      "綸巾短袖迎凉服，繭犢笨車乘興遊。",
      "豈謂煙霞生曠達，只緣塵土倦伊優。",
      "更無傾蓋將誰共，縱有吹彫不我留。",
      "曾達酒壚惟獨醉，幰前猶恨欠三騶。"
    ],
    "added_time": "2026-01-02 14:47:46"
  },
  {
    "source_file": "poet.song.16000.json",
    "title": "暑中書事",
    "author": "文彥博",
    "paragraphs": [
      "薰飚獵獵度融紗，赫日流金樹影斜。",
      "寢簟冷便鋪薤葉，門裾輕愛曳橦華。",
      "仙槃想挹三危露，靈漢思乘八月槎。",
      "雪散冰丸猶長物，鎮心堪笑茂陵瓜。"
    ],
    "added_time": "2026-01-02 14:47:46"
  },
  {
    "source_file": "poet.song.16000.json",
    "title": "初曙",
    "author": "文彥博",
    "paragraphs": [
      "漢宮金掌露淋漓，椒殿裝梅欲罷時。",
      "宿靄空濛昏繡桷，曉暾依約上文㮰。",
      "九苑威鳳猶棲閣，三匝驚烏尚繞枝。",
      "玉女窗虛蓮燭謝，西南金魄隱殘規。"
    ],
    "added_time": "2026-01-02 14:47:46"
  },
  {
    "source_file": "poet.song.16000.json",
    "title": "和人留題華清宮溫泉",
    "author": "文彥博",
    "paragraphs": [
      "玉唾神遊接漢京，朝元金碧照天明。",
      "香波淺鬭龍原潤，炎液深涵雁甃清。",
      "狎獵亂光浮藻井，穹隆長影浸彫楹。",
      "聖皇勤儉無西豫，輦路經春煙草平。"
    ],
    "added_time": "2026-01-02 14:47:46"
  },
  {
    "source_file": "poet.song.16000.json",
    "title": "秋風吟",
    "author": "文彥博",
    "paragraphs": [
      "獵遍蘭叢與桂枝，巢居未必有先期。",
      "靈臺十仞烏隨轉，阿閣三重鳳豈知。",
      "度柳暗催蟬嘒嘒，出雲高送雁離離。",
      "漢宮玉樹知何限，爭忍重吟畫扇詩。"
    ],
    "added_time": "2026-01-02 14:47:46"
  },
  {
    "source_file": "poet.song.153000.json",
    "title": "仲歸以結局丁字韻二詩七夕乃連和四篇至如數奉酬  其三",
    "author": "許及之",
    "paragraphs": [
      "年逾卦氣易身營，除一君猶鬢發青。",
      "豈但文章難匹敵，只量筋力敢秤亭。",
      "詩如博弈聊賢已，調似渝歌且易聽。",
      "除却吟哦無一事，齋心惟敬六神丁。"
    ],
    "added_time": "2026-01-02 14:47:57"
  },
  {
    "source_file": "poet.song.160000.json",
    "title": "送魏倅",
    "author": "王炎",
    "paragraphs": [
      "俗士不聞道，利欲熏其心。",
      "陽浮外酬酢，中有機穽深。",
      "宛陵有君子，殊不同今人。",
      "矯矯鵷鷺姿，入俗不受塵。",
      "挹之淡於水，即之暖如春。",
      "筆端奏金石，妙處無新陳。",
      "念我久頓挫，晚歲乘朱輪。",
      "烹鮮易以擾，御黠難使馴。",
      "頼有賢貳車，一心同撫循。",
      "遂於吏事外，拂拭綠綺琴。",
      "爲我肯屬耳，領會山水音。",
      "持此定交契，愈久情愈親。",
      "東風二月初，梅花照溪津。",
      "語別一杯酒，莫辭十分斟。",
      "聚散亦常事，豈必含酸辛。",
      "重念髮種種，不禁憂患侵。",
      "君今入觀闕，我亦返山林。",
      "行藏異塗轍，何日再盍簪。",
      "所藴勿卷懷，朝廷須世臣。"
    ],
    "added_time": "2026-01-02 14:48:11"
  },
  {
    "source_file": "poet.song.203000.json",
    "title": "送尹教授",
    "author": "釋元肇",
    "paragraphs": [
      "鴈塔題名二十年，青衫手板坐無氈。",
      "時清朝野諸公薦，句好江湖萬口傳。",
      "杜宇不啼淮樹冷，宮鶑未老上林煙。",
      "麟臺鳳閣思靈徹，只在山邊與水邊。"
    ],
    "added_time": "2026-01-02 14:48:17"
  },
  {
    "source_file": "poet.song.169000.json",
    "title": "乞釀于郭伯瞻",
    "author": "何坦",
    "paragraphs": [
      "洗醆試邀從事醵，卧罍忽報步兵厨。",
      "良辰不與清樽共，今夜儻羞明日無。",
      "未論一缸分雪乳，已拚千日醉雲腴。",
      "宜黄漫尉今狂甚，聽我酣歌入五湖。"
    ],
    "added_time": "2026-01-02 14:48:32"
  },
  {
    "source_file": "poet.song.191000.json",
    "title": "次韻眉山胡宰喜雪",
    "author": "魏了翁",
    "paragraphs": [
      "龍公試手發陰機，瑣定愁雲陣不飛。",
      "老樹垂垂低欲壓，穉苗薿薿爛生輝。",
      "窮冬莫厭詩筒數，富歲先占訟缿稀。",
      "擬待明朝約清賞，剡溪興盡酒舡歸。"
    ],
    "added_time": "2026-01-02 14:48:47"
  },
  {
    "source_file": "poet.song.220000.json",
    "title": "雪晴泛湖",
    "author": "胡仲參",
    "paragraphs": [
      "雪後湖清淺，令人心眼開。",
      "林疏知寺近，冰合礙舟回。",
      "寒色欺吟鬢，斜陽入酒杯。",
      "山行已清絕，况復是尋梅。"
    ],
    "added_time": "2026-01-02 14:50:22"
  },
  {
    "source_file": "poet.song.42000.json",
    "title": "元正二日小宴呈席客",
    "author": "韋驤",
    "paragraphs": [
      "二日新年半月春，朝來小雨破輕塵。",
      "依稀带雪梅枝老，彷彿籠金柳色勻。",
      "投隙會并宜勉强，轉頭光景祇逡巡。",
      "不應萬點花飛後，方許傷多酒入脣。"
    ],
    "added_time": "2026-01-02 14:50:45"
  },
  {
    "source_file": "poet.song.170000.json",
    "title": "酌道傍古松下錢王水對山絕頂微露塔尖聞有僧院名益錢",
    "author": "張鎡",
    "paragraphs": [
      "山圍當車巾，佳興坌滿前。",
      "盤松儼如畫，蓋疊疎蘿纏。",
      "沙平恰席許，坐蔭宜鋪氈。",
      "扶筇瞰根穴，湛碧泓寒泉。",
      "霏空雨方來，衆綠爭欣然。",
      "炎銷道旁地，此倍凝陰烟。",
      "摩挲復潄滌，毛骨俱澄鮮。",
      "輪囷復清冷，肯受代謝遷。",
      "何必絕塵世，高潔自永年。",
      "錢王德民深，姓氏水爲傳。",
      "遥瞻窣堵坡，背立蒼巒巔。",
      "人言有廢寺，欲到愁攀緣。",
      "諸天散香華，顧我應惻憐。",
      "被役不爲饑，凡質何繇僊。"
    ],
    "added_time": "2026-01-02 14:50:46"
  },
  {
    "source_file": "poet.song.170000.json",
    "title": "次韻傅景夏見贈兼簡徐季益",
    "author": "張鎡",
    "paragraphs": [
      "懶情妨勇志，闇識乖明時。",
      "昔人嗟遠矣，有夢那見之。",
      "百計諧余衷，第一證以詩。",
      "合處即券鑰，寧問渠爲誰。",
      "端居偪仄胸，旦旦荆榛披。",
      "又如涸轍魴，縱漾清塘陂。",
      "宗旨要領會，法律忌脫遺。",
      "泚筆漫擬古，深扃愧無奇。",
      "寒松凜顔采，恥競桃李姿。",
      "疲馬借康莊，敢對騏驎馳。",
      "自娛成自虐，苦心到肝脾。",
      "孰真念本願，頗或譏繁詞。",
      "君侯忽我予，臭味幾夙期。",
      "何時結幽磐，開徑通雙扉。",
      "花明鶑錦薌，竹暗蜂烟霏。",
      "應緣更數載，遮莫俗驚窺。",
      "偉編昨珍投，如病和扁醫。",
      "月臺氣醇茂，共社當肩隨。",
      "火龜莫視兆，叶吉庸奚疑。",
      "解頤持此先，詎須匡鼎來。"
    ],
    "added_time": "2026-01-02 14:50:46"
  },
  {
    "source_file": "poet.song.235000.json",
    "title": "古意",
    "author": "方一夔",
    "paragraphs": [
      "子房英特人，易老窮根柢。",
      "縱橫出妙用，萬變不離體。",
      "當其報秦時，家難不顧弟。",
      "揮槌擣祖龍，結客自燕薊。",
      "天地爲震動，此身一稊米。",
      "秦亡志雖酬，韓破顔仍泚。",
      "來謁龍準公，投機類天啟。",
      "中原紛戰爭，兩强力難觝。",
      "雍容談笑間，國恥竟刷洗。",
      "舊君有反服，臣子獲盡禮。",
      "雄心就斂退，勳業猶唾涕。",
      "仙人在何許，高步凌北濟。",
      "壑松作糗糧，煮石當酒醴。",
      "千載邈高風，仰望首重稽。"
    ],
    "added_time": "2026-01-02 14:51:04"
  },
  {
    "source_file": "poet.song.247000.json",
    "title": "寄朱野翁兼簡月觀陳同年應子",
    "author": "黎廷瑞",
    "paragraphs": [
      "相逢淮楚各凄凉，笑殺三生杜牧狂。",
      "萬樹鶑花春對酒，一燈風雨夜連牀。",
      "停雲渺渺思何極，大塊茫茫夢正長。",
      "若見元龍相借問，爲言歸去學耕桑。"
    ],
    "added_time": "2026-01-02 14:51:10"
  },
  {
    "source_file": "poet.song.153000.json",
    "title": "再次韻子儀侍郎用沈察院韻",
    "author": "許及之",
    "paragraphs": [
      "杜宇來時憶故山，簿書叢裏且聞閒。",
      "流傳舊體湖山外，賡唱新聲伯仲間。",
      "雨霽園林鶑亦喜，風輕簾幕燕知還。",
      "蘇公堤上明寒食，逸駕翩翩不可攀。"
    ],
    "added_time": "2026-01-02 14:52:17"
  },
  {
    "source_file": "poet.song.117000.json",
    "title": "送汪內相移鎮宣城",
    "author": "黄公度",
    "paragraphs": [
      "龍紀膺圖代，龜書出洛年。",
      "人文初炳煥，神化共回旋。",
      "大雅藩籬缺，諸儒門戶專。",
      "天將扶古道，嶽始降名賢。",
      "派別軒皇遠，江回楚邑偏。",
      "英靈久蟠鬰，簪笏舊蟬聯。",
      "家學傳桑硯，詞場著祖鞭。",
      "風雲千載會，宇宙大名懸。",
      "行潔圭無玷，才長桷有梴。",
      "西都經術富，東閣道山連。",
      "蠹簡煩紬繹，羣書益貫穿。",
      "才超班馬上，道探老莊玄。",
      "近代風騷變，詞人霧縠鮮。",
      "俳優驚異體，輕薄竟相沿。",
      "作者今亡矣，明公獨勉旃。",
      "狂瀾資反正，墜緒得扶顛。",
      "內史趨欄藥，中書落筆椽。",
      "直詞批勑尾，清議列龜前。",
      "法駕南巡日，妖氛北刺天。",
      "新亭空涕泪，神汴一腥膻。",
      "慰將言彌切，徵兵檄屢宣。",
      "奉天憑陸贄，淮上困苻堅。",
      "素祕龍韜策，爰參虎旅權。",
      "精誠潛貫日，勳業合凌烟。",
      "耆舊朝廷倚，文章海內傳。",
      "三長青史筆，五典白麻篇。",
      "思贍宮人蠟，榮歸御榻蓮。",
      "研經魚辨魯，揮翰驥奔泉。",
      "方徯金鑾作，聊從銅虎遷。",
      "瘡痍承帝念，愷悌沃民編。",
      "鈴索晝齋永，棠陰夜月圓。",
      "豐登諸縣樂，治最八州先。",
      "詔易宣城郡，恩遺晉水壖。",
      "歌襦恐來暮，卧轍惜言還。",
      "漢守終丞相，黄公且潁川。",
      "長亭春草外，巨鎮日華邊。",
      "况復師瞻久，由來德望全。",
      "芝函行召對，鼎席即詳延。",
      "尚父西辭渭，司徒北破燕。",
      "斯民免塗炭，吾黨頼陶甄。",
      "竹尺元通籍，瓜時忝備員。",
      "孩提曾識面，父執絕隨肩。",
      "被遇憐才小，懷恩覺體孱。",
      "塵埃餘冗吏，情緒足離筵。",
      "歌闋魂飛渚，詩成淚染牋。",
      "轅駒何局促，巫步失趼躚。",
      "舊治應騎竹，他邦未暖氊。",
      "公歸勞驛騎，地遠想台躔。",
      "處士依文舉，賢臣頌子淵。",
      "瀛洲如許到，未敢卜歸田。"
    ],
    "added_time": "2026-01-02 14:52:18"
  },
  {
    "source_file": "poet.song.188000.json",
    "title": "薺餛飩",
    "author": "洪咨夔",
    "paragraphs": [
      "嫩斸苔邊綠，甘包雪裏春。",
      "蕭家湯是祖，束叟餠爲鄰。",
      "混沌函三極，沖和貯一真。",
      "日斜摩腹睡，自謂葛天民。"
    ],
    "added_time": "2026-01-02 14:52:33"
  },
  {
    "source_file": "poet.song.169000.json",
    "title": "煉丹臺",
    "author": "吳通",
    "paragraphs": [
      "我尋陶隠居，山中多古蹟。",
      "青障撫清泉，白雲抱蒼壁。",
      "入經碎玉橋，便是幽人宅。",
      "仙人昔煉丹，嶙嶒一卷石。",
      "俯視直千尋，凌空高百尺。",
      "兩水落滄洲，滔滔渺無極。",
      "拂石坐片時，萬籟俱寥寂。",
      "但聽松風聲，耳邊生淅淅。",
      "長嘯白雲飛，山雨催詩亟。",
      "詩成寄阿誰，賞識惟貞白。"
    ],
    "added_time": "2026-01-02 14:52:54"
  },
  {
    "source_file": "poet.song.131000.json",
    "title": "人日",
    "author": "陸游",
    "paragraphs": [
      "新歲逢人日，老夫持道齋。",
      "斷冰浮野水，微緑發枯荄。",
      "霽景豐年象，閑吟曠士懷。",
      "春旛已陳迹，鬭巧笑吳娃。"
    ],
    "added_time": "2026-01-02 14:53:16"
  },
  {
    "source_file": "poet.song.131000.json",
    "title": "遇術士飲以巵酒",
    "author": "陸游",
    "paragraphs": [
      "行藥来村北，觀魚立水邊。",
      "忽逢長揖客，能算小行年。",
      "酒薄聊頳頬，囊空闕贈錢。",
      "時清君未死，訪我華山前。"
    ],
    "added_time": "2026-01-02 14:53:16"
  },
  {
    "source_file": "poet.song.181000.json",
    "title": "龔料院挽章",
    "author": "釋居簡",
    "paragraphs": [
      "滌噐笑相如，呼兒誦子虛。",
      "諸公方薦鶚，仙舄已騎魚。",
      "臨餗俄翻鼎，儲林未結廬。",
      "只成幾望月，無路問蟾蜍。"
    ],
    "added_time": "2026-01-02 14:53:16"
  },
  {
    "source_file": "poet.song.181000.json",
    "title": "謁趙倉使二十一韻",
    "author": "釋居簡",
    "paragraphs": [
      "昔分淮東天，河海幸潜濟。",
      "悠悠不知遠，僅一衣带水。",
      "今茲一道惠，列城洞明偉。",
      "可望不可及，弱水三萬里。",
      "山林日深窅，踸踔坎井底。",
      "勇聞譽盛德，半屬天下士。",
      "古調振騷雅，時樣列駢儷。",
      "苦語雜頌詠，惡石必先耆。",
      "在御必驍騰，在治必精美。",
      "謹於千慮失，詎忍一得棄。",
      "谽呀浩如海，就下拓涯涘。",
      "朝夕不知了，莫測方寸地。",
      "老我不足爲，把茅冷雲際。",
      "樓欠元龍卧，門尋子雲倚。",
      "小振伽梨肩，載整蒙茸刺。",
      "高視藐豪放，細意問奇字。",
      "倚門勿麾之，我欲見君子。",
      "况夫君子鄉，疇曩屢游止。",
      "蓋代品題手，聲光動天地。",
      "公乎皆雋髦，願聽星辰履。",
      "大雅儻可作，鄭衛頼一洗。"
    ],
    "added_time": "2026-01-02 14:53:16"
  },
  {
    "source_file": "poet.song.191000.json",
    "title": "次韻李彭州乞鶴于虞萬州  其二",
    "author": "魏了翁",
    "paragraphs": [
      "滄江羽客亦悠哉，水畔梅邊雪鬭皚。",
      "白鶴山頭曾有約，至今華表望歸來。"
    ],
    "added_time": "2026-01-02 14:53:26"
  },
  {
    "source_file": "poet.song.13000.json",
    "title": "依韻和胡武平懷京下游好",
    "author": "梅堯臣",
    "paragraphs": [
      "南國易悲愁，西風起高樹。",
      "枯荷復送雨，度雁寧知數。",
      "欲問北來音，繫書復若故。",
      "冥飛杳無跡，弋者徒有慕。",
      "况在白蘋洲，而懷石渠署。",
      "石渠多故人，鵷鵠方騫翥。",
      "鏘鳴尚可希，綷翼何由附。",
      "主人頼知己，未變疇昔顧。",
      "乘桴豈仲尼，好勇非季路。",
      "幸依南郡帳，不學邯鄲步。",
      "自守終日愚，都忘向時慮。",
      "睠戀此江湖，親年當喜懼。",
      "既獲庭闈近，又多山水趣。",
      "邇來對明月，千里猶會晤。",
      "長橋人絕聲，舉酒逢秋露。",
      "迥聞孤舟笛，煙水在何處。",
      "俯檻意無涯，跳波魚夜乳。",
      "頗得真隠情，奚須慕巢許。",
      "思寄梅枝香，遠隔蘭溪渡。",
      "緘之付好風，精爽亦隨去。"
    ],
    "added_time": "2026-01-02 14:53:49"
  },
  {
    "source_file": "poet.song.170000.json",
    "title": "看澗水自警",
    "author": "張鎡",
    "paragraphs": [
      "昔往靈隠山，寺前貪看水。",
      "木陰鑑暉彩，泓渟絕塵滓。",
      "游鯈慣餠餌，敲欄聚如蟻。",
      "坐翫豈不佳，直須波浪起。",
      "開閘放三板，驚雷奔壑底。",
      "如油石上苔，老澱光瀰瀰。",
      "衣裳任濺灑，輕飈颯盈耳。",
      "歸來尚入夢，睡覺思未已。",
      "纍年罕遊山，深居遠廛市。",
      "林卉漸叢茂，窮幽併餘美。",
      "疏澗彌百尋，縈紆带蘋芷。",
      "因風作微瀾，綠皺偏可喜。",
      "有時日向晚，灣處閒徙倚。",
      "簟紋韡縠皴，風平一齊止。",
      "瑠璃瑩不動，最愛中間裏。",
      "擬將拄杖探，恐破難整理。",
      "擬將瓦礫投，恐涴難揩洗。",
      "夾岩桃樹影，迎望青迤邐。",
      "飛禽既歸宿，獨留老居士。",
      "足痺未忍去，更欲置床几。",
      "長繩繫羲輪，不容落西汜。",
      "倏思家中景，非同借來比。",
      "已拚閒到老，從老閒至死。",
      "自此晴便看，其看豈涯涘。",
      "冥然心有語，功父吾戒爾。",
      "操行益孤高，謹終當似始。",
      "靈襟永虛潔，內外非二體。",
      "行住坐卧處，泥渠亦清泚。",
      "免令水有言，人汙貽我恥。"
    ],
    "added_time": "2026-01-02 14:54:03"
  },
  {
    "source_file": "poet.song.242000.json",
    "title": "栝城",
    "author": "林景熙",
    "paragraphs": [
      "寒芒曾動少微星，一水溶溶疊嶂橫。",
      "落日漁舟吹遠笛，斷烟戍屋带荒城。",
      "沙鷗欲近如招隠，關樹無多亦厭兵。",
      "却憶鶑花亭外路，太平簫鼓沸春聲。"
    ],
    "added_time": "2026-01-02 14:54:11"
  },
  {
    "source_file": "poet.song.29000.json",
    "title": "錢子高挽歌二首  其一",
    "author": "司馬光",
    "paragraphs": [
      "煒燁傳家學，連翩射策榮。",
      "走丸過省閣，破竹取公卿。",
      "埋玉嗟何早，爲山惜未成。",
      "空令澤宮友，相顧淚縱横。"
    ],
    "added_time": "2026-01-02 14:54:41"
  },
  {
    "source_file": "poet.song.143000.json",
    "title": "光宗皇帝挽詩二首  其二",
    "author": "周必大",
    "paragraphs": [
      "仁愛周華夏，英聰貫古今。",
      "知人符日照，裕物稱天臨。",
      "閒退親傳子，憂勞舊損心。",
      "景光昭百世，昧谷謾西沉。"
    ],
    "added_time": "2026-01-02 14:55:27"
  },
  {
    "source_file": "poet.song.165000.json",
    "title": "別近呈明叔",
    "author": "趙蕃",
    "paragraphs": [
      "靖節甘忤俗，子雲空解嘲。",
      "紛紛多面友，了了獨心交。",
      "四海歎浮梗，三年嗟繫匏。",
      "語離無幾日，梅蕊况江郊。"
    ],
    "added_time": "2026-01-02 14:55:39"
  },
  {
    "source_file": "poet.song.191000.json",
    "title": "李提刑李參政再和招鶴詩再用韻以謝  其一",
    "author": "魏了翁",
    "paragraphs": [
      "靜看瀺灂幾游鱗，爭似玄裳縞袂生。",
      "幾度有書招不至，應慙側翅傍他人。"
    ],
    "added_time": "2026-01-02 14:55:44"
  },
  {
    "source_file": "poet.song.194000.json",
    "title": "代壽李參預鴈湖先生五十韻",
    "author": "程公許",
    "paragraphs": [
      "仙李蟬嫣系緒長，丹崖譜牒自曹王。",
      "滔滔江漢流波漫，濯濯芝蘭奕葉芳。",
      "陵井已偕儒術顯，巽巖尤擅史才良。",
      "榆枌倍借千鈞重，閥閲高騰萬丈光。",
      "在昔五之皆瑞晉，祇今三薛共推唐。",
      "何人說似公初誕，趺坐從來見未嘗。",
      "不是老聃鍾瑞異，也應太白減精芒。",
      "直從上界飄霞佩，來向塵寰艷織襄。",
      "疑夢無因嗤衛玠，問炊不餡比元方。",
      "鯉庭早熟蘭膏讀，蟾窟濃分桂子香。",
      "秘館繙書推博洽，著庭紬史極精詳。",
      "歸來兩郡驅紅旆，還入修門荷紫囊。",
      "議禮挽回周典制，代言直似漢文章。",
      "一朝誰作兵端啟，萬里應勞使指將。",
      "射鴈子卿歸亦幸，棄豚竇憲勢方張。",
      "披肝九陛獰羣吠，回首三邊已戰場。",
      "妙選何心榮寵利，扶顛有意爲周防。",
      "事難忍作抽身計，幾密方明疾惡腸。",
      "鸞鳳得朋應漸集，鴟鴞鎩羽可能翔。",
      "魚頭熟念衣寬带，虎士歡趨氣涌湯。",
      "詔下九天銜袖滿，人知二府畫謀臧。",
      "古來所貴真儒用，天定何憂敵國强。",
      "刑典已先明兩觀，和盟便許復侵疆。",
      "論功自合專台席，讒口胡爲弄巧簧。",
      "三載峨峰聽鶴唳，九年里社祗龜藏。",
      "疎疎竹色橫青瑣，灧灧湖光映畫廊。",
      "曉案聖經研藴奧，夜窗古史閲興亡。",
      "烟霞雅趣疑成痼，風雨清吟樂對床。",
      "誰遣白駒歌逸豫，未應綠野久徜徉。",
      "情知蕭艾糅芳澤，手藝衡蘭儲糗糧。",
      "擬輔皇輿休僨軸，莫令中道嘆無航。",
      "新銜寵自乾坤施，繼廩恩疏雨露瀼。",
      "公論在人元不泯，精忠報國諒難忘。",
      "慨思周道憂如擣，常恐豳風怨缺斨。",
      "九世陵園無復理，百年玉帛不能償。",
      "鸞旂龍馭猶西浙，貂帽狐裘滿大梁。",
      "休怪窮猿能倔强，且防新羯重披猖。",
      "夢疑謝駕遊春墅，望渴商霖澤旱秧。",
      "借問孤舟橫野渡，誰爲一柱屹明堂。",
      "會看馬首遮于叟，併遣籌帷出子房。",
      "勤恤民心延命脉，精搜人物整朝綱。",
      "國威久憤寧終屈，事會時來豈有常。",
      "決眥三階明象緯，爲渠一矢殞天狼。",
      "日高宮線初添繡，霧滃門弧記設桑。",
      "盛事滿堂皆象服，榮觀三壽簇霞觴。",
      "擬將善頌祈周斗，空有遐思戀孔牆。",
      "期與八荒開壽域，也榮枯枿舞春陽。",
      "詩書澤厚床堆笏，竹帛勳高繡織裳。",
      "與國同休山若礪，錫公難老壽如岡。",
      "丹成却結喬松侶，駕鶴三清樂未央。"
    ],
    "added_time": "2026-01-02 14:56:02"
  },
  {
    "source_file": "poet.song.225000.json",
    "title": "黄愷劉黻趙蕃王元野會講祐國僧舍",
    "author": "區仕衡",
    "paragraphs": [
      "城角曉方罷，齋鐘時一鳴。",
      "良候屬春鶑，求友來嚶嚶。",
      "吾儕二三子，簪盍懷同聲。",
      "相期辨初志，視履規安行。",
      "道豈講解得，學以磨琢精。",
      "釋氏辨一心，且不蘄修名。",
      "齊盟共商求，勉旃在明誠。"
    ],
    "added_time": "2026-01-02 14:56:06"
  },
  {
    "source_file": "poet.song.225000.json",
    "title": "酬呂監簿叔朝垂示試草",
    "author": "區仕衡",
    "paragraphs": [
      "禮樂三千不可聞，彤墀諸草似劉蕡。",
      "莫嗟起部官猶左，尺疏公田頼有君。"
    ],
    "added_time": "2026-01-02 14:56:06"
  },
  {
    "source_file": "poet.song.13000.json",
    "title": "和壽州宋待制九題 熙熙閣",
    "author": "梅堯臣",
    "paragraphs": [
      "初日照城樓，流暉及菌閣。",
      "上收花霧紅，下見春煙薄。",
      "信美是殊邦，而淹佐時略。",
      "自慙江外人，敢慕淮南作。"
    ],
    "added_time": "2026-01-02 14:56:17"
  },
  {
    "source_file": "poet.song.153000.json",
    "title": "簡才叔",
    "author": "許及之",
    "paragraphs": [
      "坐看母竹長龍材，衣上新痕染碧苔。",
      "杜宇不隨春老去，黄鸝偏傍水光來。",
      "摇摇書带連香草，冉冉凌霄上古梅。",
      "此意轉庵同領解，更須潘令好懷開。"
    ],
    "added_time": "2026-01-02 14:56:26"
  },
  {
    "source_file": "poet.song.179000.json",
    "title": "送張判官歸巴州",
    "author": "王翥",
    "paragraphs": [
      "回首三巴曲，平生萬里橋。",
      "衣冠無頼客，花月可憐宵。"
    ],
    "added_time": "2026-01-02 14:57:04"
  },
  {
    "source_file": "poet.song.188000.json",
    "title": "劍外馿",
    "author": "洪咨夔",
    "paragraphs": [
      "苦甚淮南馱，嗟哉蜀口𩦺。",
      "護身椶結䪌，防口竹編籠。",
      "遠近關梁接，高低閣棧通。",
      "琅璫鳴鐸裏，誰識木牛功。"
    ],
    "added_time": "2026-01-02 14:57:25"
  },
  {
    "source_file": "poet.song.30000.json",
    "title": "又和惜春謠",
    "author": "司馬光",
    "paragraphs": [
      "朝來風雨歇，春意漠然收。",
      "去我不辭訣，憑誰能借留。",
      "杓星漸西轉，洛水自東流。",
      "曲渚撤華幄，芳園罷彩毬。",
      "雉鳴坵麥秀，蠶起野桑柔。",
      "亂絮天涯滿，晴陽草際浮。",
      "已嗟心緒減，况復鬢絲稠。",
      "賴聽新翻曲，非爲負勝遊。"
    ],
    "added_time": "2026-01-02 14:57:35"
  },
  {
    "source_file": "poet.song.175000.json",
    "title": "讀邸報",
    "author": "裘萬頃",
    "paragraphs": [
      "紛紛天下事，翻覆良難期。",
      "不知窈冥中，主張者云誰。",
      "工拙判兩塗，人謀豈容施。",
      "得非欲平治，機緘遂潛移。",
      "目前三四公，並用無一遺。",
      "毋嫌滯一州，民實邦之基。",
      "鄉來番江頭，親見國子師。",
      "德行淵與騫，千載如同時。",
      "斯人使臨民，兒不頼母慈。",
      "人言致泰和，須索登臯夔。",
      "位崇澤斯均，否則失所宜。",
      "天乎儻人從，何時可臻茲。"
    ],
    "added_time": "2026-01-02 14:57:47"
  },
  {
    "source_file": "poet.song.175000.json",
    "title": "次伯量贈別詩韻",
    "author": "裘萬頃",
    "paragraphs": [
      "我生既駑下，且復寡見聞。",
      "時時警其愚，姻黨頼有君。",
      "自慚將且疲，不足張此軍。",
      "君乃不我棄，歡然與同羣。",
      "願學如之何，此志亦已勤。",
      "正坐未知方，所得不足云。",
      "人生所好雜，其力用是分。",
      "詞章末技耳，安能媲皇墳。",
      "而況字書學，兀兀纂說文。",
      "曷若鞭吾心，或有汗馬勳。",
      "請益恨未能，別君大江濆。",
      "長吟昌黎詩，安得身登雲。"
    ],
    "added_time": "2026-01-02 14:57:47"
  },
  {
    "source_file": "poet.song.230000.json",
    "title": "甲子雨",
    "author": "方回",
    "paragraphs": [
      "紫陽元日得晴日，曉鵲聲邊駢賀客。",
      "玉梅爛漫照椒觴，盡我真珠紅一石。",
      "祁山山下初立春，馬上送迎逢故人。",
      "故人挈榼藉芳草，啼鳥遊絲天氣新。",
      "吟鞭轉入西江路，寶月欲圓碧霄暮。",
      "南方戰罷聞者喜，盡道上元仍甲子。",
      "卒然軍興由盜興，千里無煙况有燈。",
      "雞犬逃生且未暇，上元之雨吾何憎。",
      "萬馬還營速須早，放與田家蠶麥好。",
      "甲子之雨恐不可，聽彼謠言愁殺我。"
    ],
    "added_time": "2026-01-02 14:58:17"
  },
  {
    "source_file": "poet.song.131000.json",
    "title": "泛舟觀桃花五首  其五",
    "author": "陸游",
    "paragraphs": [
      "鄰曲一生花裏活，村翁疑是古遺民。",
      "初来自被春留住，枉道當時爲避秦。"
    ],
    "added_time": "2026-01-02 14:58:44"
  },
  {
    "source_file": "poet.song.235000.json",
    "title": "古意六首  其三",
    "author": "方一夔",
    "paragraphs": [
      "翩翩南昌尉，來自九江西。",
      "天關列虎豹，欲進無階梯。",
      "臣有治安策，不忍死窮棲。",
      "浮浮山林氣，披褐朝金閨。",
      "上言訐貴戚，下言憫羣黎。",
      "肉食久喑默，狂叫發草藜。",
      "臣言可采擇，寸刀刳鯨鯢。",
      "一再不合意，反旆風凄凄。",
      "君綱墜不振，况復子與妻。",
      "自諧塵外約，東遊隠會稽。"
    ],
    "added_time": "2026-01-02 14:58:54"
  },
  {
    "source_file": "poet.song.138000.json",
    "title": "元夕大風雨二絕  其一",
    "author": "范成大",
    "paragraphs": [
      "東風無頼妒華年，一夜淒寒到酒邊。",
      "放盡珠簾遮畫炬，莫教檐雨濕青煙。"
    ],
    "added_time": "2026-01-02 14:59:29"
  },
  {
    "source_file": "poet.song.188000.json",
    "title": "泥溪  其一",
    "author": "洪咨夔",
    "paragraphs": [
      "沙路緣江曲，斜陽塞轎明。",
      "晚花酣暈淺，平水笑窩輕。",
      "喜蔭時休駕，疑昏屢問程。",
      "誰家剛齊餠，味過八珍烹。"
    ],
    "added_time": "2026-01-02 14:59:32"
  },
  {
    "source_file": "poet.song.107000.json",
    "title": "寄吳致一",
    "author": "朱松",
    "paragraphs": [
      "相逢一笑兩忘懷，夢遶親庭首重回。",
      "世事難磨三尺喙，離愁都付一分盃。",
      "秋生林薄歲時晚，水落江湖鴻鴈來。",
      "賸作新詩頻寄我，天涯時對兩眉開。"
    ],
    "added_time": "2026-01-02 14:59:34"
  },
  {
    "source_file": "poet.song.203000.json",
    "title": "陸主簿",
    "author": "釋元肇",
    "paragraphs": [
      "洽人恩惠在鄉閭，石有璵璠水有珠。",
      "愛日欲烘陰枳棘，壽星悵望落姑蘇。",
      "池臺舊宅流滄海，丘壠新封近太湖。",
      "却憶渡江同到處，寒城渺渺夜啼烏。"
    ],
    "added_time": "2026-01-02 14:59:47"
  },
  {
    "source_file": "poet.song.153000.json",
    "title": "才叔調倅歸",
    "author": "許及之",
    "paragraphs": [
      "五月征行思竹院，半年賡倡負松廬。",
      "水西風月分歸後，衖北交朋過訪餘。",
      "携具洗泥曾醉否，逃禪得句定真如。",
      "涉齋終日攢眉坐，正頼清新爲起予。"
    ],
    "added_time": "2026-01-02 14:59:49"
  },
  {
    "source_file": "poet.song.156000.json",
    "title": "和仲韓見簡韻",
    "author": "章甫",
    "paragraphs": [
      "野人不愛名，中歲益安命。",
      "辛苦營一區，婆娑只三徑。",
      "那知錢有神，但喜酒能聖。",
      "翩翩趙公子，時時枉軒乘。",
      "詩詞既清婉，筆力亦端勁。",
      "傳家堅素守，從仕傷直性。",
      "語言生風波，道路足機阱。",
      "君猶沉下僚，我亦抱多病。",
      "時偷半日閒，樂此一室靜。",
      "賞月已失期，登高况當令。",
      "風物漸凄緊，江山更幽夐。",
      "何時城南樓，曳杖可乘興。"
    ],
    "added_time": "2026-01-02 15:00:00"
  },
  {
    "source_file": "poet.song.213000.json",
    "title": "題錢可則芡雪庵",
    "author": "高斯得",
    "paragraphs": [
      "我家雪山下，結茅幾度秋。",
      "一朝劫火燎，身墮江南州。",
      "相逢芡雪君，感慨不能休。",
      "我今如喪狗，狂走長包羞。",
      "子幸成小築，廊巖可夷猶。",
      "何不學孔明，草廬傲王侯。",
      "何不學袁安，高卧絕行輈。",
      "鵷鸞恍入夢，猿鶴悽生愁。",
      "逋客亮非然，誰其執怨仇。",
      "山茅自高潔，得雪逾清修。",
      "三白待君足，毋爲垢氛留。"
    ],
    "added_time": "2026-01-02 15:00:07"
  },
  {
    "source_file": "poet.song.213000.json",
    "title": "酒闌",
    "author": "高斯得",
    "paragraphs": [
      "世道日淪忽，涔淚夜中滋。",
      "客問子何傷，傷予士氣痿。",
      "不見齊魯鬨，所爭在糟醨。",
      "我吻燥已久，幸歌韓奕詩。",
      "若遭禁酒國，曹瞞爾何爲。",
      "一鏖臯蘭下，赤壁竟不支。",
      "雖云竟不支，主翁自憐之。",
      "騎虎不敢下，悲鳴亦可嗤。",
      "朝廷盡君子，拄撐頼公師。",
      "似此好局面，諸生願扶持。",
      "尹京用老蔡，恐飜元祐規。",
      "斯言是耶非，識者當能知。",
      "啞鐘懸清廟，瘖虎伏路垂。",
      "此而爲君子，小人當謂誰。",
      "幣輕物痛躍，赤子命一絲。",
      "尚曰此元祐，天乎欲誰欺。",
      "醪粲恩誠深，報復機誠危。",
      "獨哀三百年，豢此終何裨。",
      "咸幡不復舉，志士徒傷悲。"
    ],
    "added_time": "2026-01-02 15:00:07"
  },
  {
    "source_file": "poet.song.213000.json",
    "title": "端午日觴客東湖遇雨移飲壽台樓分韻得壁字",
    "author": "高斯得",
    "paragraphs": [
      "玄暉東田遊，明遠東城歷。",
      "深心慕塵軌，湖舷擬觴客。",
      "零雨或尼之，輟策駢茲席。",
      "霽虹带高岑，傾羲被迴陌。",
      "良知共遐睎，數陪竹林七。",
      "境恬微尚愜，賞勝幽懷適。",
      "懷沙事千載，舊恨猶能闢。",
      "延首瞻樓顔，新愁渺難釋。",
      "天問愧非才，且可浮大白。",
      "徙倚驚漏窮，晨宵挂東壁。"
    ],
    "added_time": "2026-01-02 15:00:07"
  },
  {
    "source_file": "poet.song.220000.json",
    "title": "秋意",
    "author": "胡仲參",
    "paragraphs": [
      "梧葉飄殘客夢驚，擁衾危坐到天明。",
      "片心除是眉頭識，萬感都從念脚生。",
      "江上鱸肥銷旅况，樓前雁過带邊聲。",
      "挑燈無語閑商略，謀國謀家底計成。"
    ],
    "added_time": "2026-01-02 15:00:36"
  },
  {
    "source_file": "poet.song.170000.json",
    "title": "前有一尊酒行",
    "author": "張鎡",
    "paragraphs": [
      "霖雨半月今夕晴，風堂人稀燈燭明。",
      "凉蟲咽咽傍牆竹，聽久但促孤愁生。",
      "愁生欲伏誰驅遣，渾汗翠液玻瓈軟。",
      "五斗一石非所長，興來亦覺滄溟淺。",
      "我生早患難，對酒無可娛。",
      "辛勤識字不得力，漫事爾雅箋蟲魚。",
      "痛心曩昔親庭趨，從容侍飲情有餘。",
      "醉譚先烈從巡初，豈但勇力清疆隅。",
      "公侯將相隨指呼，親挾日馭升天衢。",
      "墓碑神龍護寶書，勳庸槩見中全疎。",
      "機危謀大世莫睹，頼有帝訓昭難渝。",
      "用心若比某人輩，相懸萬里非同途。",
      "坐間歷歷言在耳，風木纏悲淚鉛水。",
      "茫然此事莫輕論，不如盡付金樽裏。",
      "神仙恍惚休强尋，壯士易老難爲心。",
      "要須出處任天運，况我自判歸山林。",
      "一杯復一杯，無客誰同斟。",
      "案間幸有李白舊詩數百首，試讀精爽飛雲岑。",
      "安得同渠游，霓裾碧瑶簪。",
      "回頭却謝髠卓輩，棄置禮法幾荒淫。",
      "何如高吟泣鬼神，模寫造化歸無垠。",
      "誰能狸膏金距學鷄鬭，起捉簷柱矯首落落看星辰。"
    ],
    "added_time": "2026-01-02 15:00:38"
  },
  {
    "source_file": "poet.song.170000.json",
    "title": "千葉黄梅歌呈王夢得張以道",
    "author": "張鎡",
    "paragraphs": [
      "笛聲吹起南湖水，散作奇葩滿園裏。",
      "被春收入玉照堂，不逐餘芳弄紅紫。",
      "一春開霽能幾時，江梅正多人來稀。",
      "光風屈指已過半，頼有緗蕊森高枝。",
      "今朝拄杖偏宜到，暖碧紅烟染林草。",
      "悠然試就花下行，便有疎英點烏帽。",
      "細看寶靨輕金塗，密網粲綴萬斛珠。",
      "一香舉處衆香發，幻巧更吐冰霜鬚。",
      "叵羅盛酒如春沼，不待東風自開了。",
      "呼童撼作晴雪飛，雪飛爭似花飛好。",
      "上都賞翫爭出城，日高三丈車馬塵。",
      "誰能擺脫熱官與銅臭，肯學花底真閒人。",
      "時平空山老壯士，不得滅秦報君死。",
      "鷄鳴撫劍起相歎，夢領全師渡河水。",
      "吾曹恥作兒女愁，何如且插花滿頭。",
      "一盞一盞復一盞，坐到落梅無始休。",
      "無梅有月尤堪飲，醉卧蒼苔石爲枕。",
      "醒來明月別尋花，桃岸翻霞杏堆錦。"
    ],
    "added_time": "2026-01-02 15:00:38"
  },
  {
    "source_file": "poet.song.170000.json",
    "title": "劉宗古畫過海壽星",
    "author": "張鎡",
    "paragraphs": [
      "南極煌煌山川精，輝明淵耀爲天經。",
      "化成仙人渡滄溟，黑風不作魚龍腥。",
      "冉冉風氣如雲停，峩冠曳带從竛竮。",
      "脩髯炯目玉鍊形，神光轉映浮中庭，穹龜坐踞捐輜軿。",
      "遼東令威姓維丁，翔空欲下摇霜翎。",
      "予方厭世爭腐腥，棲心元域全攖寧。",
      "此圖誰將揭素屏，細觀混體通百靈。",
      "誅馘飛毒命門扃，清音透頂聞雷霆。",
      "披蘿重岡斸松苓，我命在我同千齡。"
    ],
    "added_time": "2026-01-02 15:00:38"
  },
  {
    "source_file": "poet.song.43000.json",
    "title": "送外甥法真一師",
    "author": "郭祥正",
    "paragraphs": [
      "仕祿不及養，勇往學金仙。",
      "棄家如脱屣，壞衣披稻田。",
      "見汝若見母，令我涕泗漣。",
      "我方齓齠時，巨獄遭摧顛。",
      "汝母挈我往，西江赴臨川。",
      "愛育比其兒，衣食無頗偏。",
      "追隨二三載，思親我言還。",
      "是時汝未産，顧今三十年。",
      "汝壯我已老，死者歸重泉。",
      "悠悠記昨夢，幻妄真可憐。",
      "汝能逃世累，趣尚固已賢。",
      "京華勿久棲，還當擇深淵。",
      "返窮生死本，勿爲言句纒。",
      "拭我衣上淚，贈汝金石篇。"
    ],
    "added_time": "2026-01-02 15:00:39"
  },
  {
    "source_file": "poet.song.181000.json",
    "title": "寄趙左司可齋",
    "author": "釋居簡",
    "paragraphs": [
      "橙露薦華滋，江干記語離。",
      "斷虹收雨後，風馬駕潮時。",
      "夢喜登門婁，書慙去翼遲。",
      "橙今還可剪，浩蕩鄉來思。"
    ],
    "added_time": "2026-01-02 15:01:02"
  },
  {
    "source_file": "poet.song.181000.json",
    "title": "讀曹侍郎去國表",
    "author": "釋居簡",
    "paragraphs": [
      "立螭持橐孰非榮，未若江頭一葦輕。",
      "失侶鴛鴻空悵望，喜歸鷗鷺亟將迎。",
      "雍容譚笑不但已，去就始終如此明。",
      "疏似南陽出師表，盡傾肝鬲寫生平。"
    ],
    "added_time": "2026-01-02 15:01:02"
  },
  {
    "source_file": "poet.song.128000.json",
    "title": "金錯刀行",
    "author": "陸游",
    "paragraphs": [
      "黄金錯刀白玉裝，夜穿窗扉出光芒。",
      "丈夫五十功未立，提刀獨立顧八荒。",
      "京華結交盡奇士，意氣相期共生死。",
      "千年史策恥無名，一片丹心報天子。",
      "爾來從軍天漢濵，南山曉雪玉嶙峋。",
      "嗚呼楚雖三戸能亡秦，豈有堂堂中國空無人。"
    ],
    "added_time": "2026-01-02 15:01:12"
  },
  {
    "source_file": "poet.song.165000.json",
    "title": "用初三日韻簡伯玉昆仲",
    "author": "趙蕃",
    "paragraphs": [
      "雨勢忽已過，雲峰空復生。",
      "蹔能蘇暑病，未足慰農情。",
      "同社推詩好，今宵况月明。",
      "三人非對影，難弟與難兄。"
    ],
    "added_time": "2026-01-02 15:01:24"
  },
  {
    "source_file": "poet.song.179000.json",
    "title": "和鞏栗齋豐翠蛟亭",
    "author": "趙汝譡",
    "paragraphs": [
      "衆峯抱蒼龍，蟠屈翠蛟水。",
      "放之兩崖閒，奔洶不得止。",
      "濤瀾生席上，雷雹轉石底。",
      "恍疑天柱摇，將拔陰洞起。",
      "蘇公雄氣壓，詩骨得山髓。",
      "指麾驅鯤鯨，赫奕動箕尾。",
      "紛紛下土人，蟻垤自封侈。",
      "驟觀目睛眩，筆墜汗流泚。",
      "坐令空谷嘯，聲徹霄漢裏。",
      "君來松根吟，仙者相去咫。",
      "老蛟破鎖出，餘怒猶未已。",
      "決開澗千丈，散作霧五里。",
      "今年溪湖乾，草樹生意靡。",
      "寸泉落山苗，靈藥起垂死。",
      "遺吾雲子飯，報汝青玉几。",
      "野人尋泉竇，筒壞方復理。",
      "泓然山巔池，冬夏常若此。"
    ],
    "added_time": "2026-01-02 15:01:26"
  },
  {
    "source_file": "poet.song.242000.json",
    "title": "五月五日寓嘉禾學宮顧東浦載酒相過二博士偕來飲就醉翌日留詩爲別",
    "author": "林景熙",
    "paragraphs": [
      "嘉禾古三輔，積水何蒼茫。",
      "舊游夢歷歷，况此逢端陽。",
      "束艾肖人形，傾葵抱天常。",
      "蕭蕭老逢掖，得依夫子牆。",
      "鵷湖無五月，宿雨生微凉。",
      "客從東浦來，手持紫霞觴。",
      "采蒲汎纖玉，沃我書傳香。",
      "殷勤兩博士，雜出肴與漿。",
      "書囊談未了，一醉齊彭殤。",
      "酒醒忽不樂，起看北斗芒。",
      "歲月感疏鬢，風烟渺殊方。",
      "明當理征棹，斜日鱸魚鄉。"
    ],
    "added_time": "2026-01-02 15:01:33"
  },
  {
    "source_file": "poet.song.131000.json",
    "title": "晚步門外散懷二首  其一",
    "author": "陸游",
    "paragraphs": [
      "大千沙界一浮漚，成壊元知不自由。",
      "寓迹箇中誰耐久，問君底事不歸休。",
      "春陂欲雨黄鴉閙，晚渡無人白犢浮。",
      "七十之年何啻足，戲憑藥物小遲留。"
    ],
    "added_time": "2026-01-02 15:01:51"
  },
  {
    "source_file": "poet.song.153000.json",
    "title": "喜宣甫至戲呈",
    "author": "許及之",
    "paragraphs": [
      "陶溪路遠强躋攀，猶得詩筒暫往還。",
      "有便催租俄敗意，無心聽鵲忽承顔。",
      "菊花滿逕成三老，梅萼穿林見一斑。",
      "肯爲轉庵聊且住，預愁約束裹糧慳。"
    ],
    "added_time": "2026-01-02 15:02:06"
  },
  {
    "source_file": "poet.song.175000.json",
    "title": "題余仲祥松齋",
    "author": "裘萬頃",
    "paragraphs": [
      "芳妍桃李場，紛趨欻成蹊。",
      "長松坐偃蹇，遂爾不見知。",
      "平生異時人，不與俗轉移。",
      "蕭然塵埃中，擅此丘壑奇。",
      "窗空境逾清，四壁風來吹。",
      "抱琴揖蒼髯，喜氣掀兩眉。",
      "臭味既與同，相親不相違。",
      "直期閲歲寒，可但忘朝饑。",
      "斯正如乃翁，過處更過之。",
      "直比千丈幹，歷落不受羈。",
      "只恐大厦成，梁棟各有施。",
      "出處初何心，山靈勿疑渠。"
    ],
    "added_time": "2026-01-02 15:02:21"
  },
  {
    "source_file": "poet.song.117000.json",
    "title": "題紫溪驛",
    "author": "黄公度",
    "paragraphs": [
      "離家一月斷家書，家在閩山深處居。",
      "路入江南隔分水，山猶不見况吾廬。"
    ],
    "added_time": "2026-01-02 15:02:32"
  },
  {
    "source_file": "poet.song.146000.json",
    "title": "自子陵市尋路入游上泉三首  其三",
    "author": "項安世",
    "paragraphs": [
      "君看酒碗涴蒙泉，玉氣珠光夜索然。",
      "可使黄塵車馬客，更將此地世人傳。"
    ],
    "added_time": "2026-01-02 15:02:42"
  },
  {
    "source_file": "poet.song.146000.json",
    "title": "梅開次韻答葉教授二首  其二",
    "author": "項安世",
    "paragraphs": [
      "春風一點暗驚梅，便有千花動地開。",
      "却似德人方寸事，等間流向筆端來。"
    ],
    "added_time": "2026-01-02 15:02:42"
  },
  {
    "source_file": "poet.song.106000.json",
    "title": "泛舟觀雨",
    "author": "張嵲",
    "paragraphs": [
      "雲氣交流晝窈冥，疾風吹雨雜荷聲。",
      "山隨眀晦姿横出，舟入渺茫詩漸成。",
      "託迹江湖三畆足，放懷天地一身輕。",
      "衘盃不用嗟覊寓，未必乘槎勝此行。"
    ],
    "added_time": "2026-01-02 15:03:25"
  },
  {
    "source_file": "poet.song.128000.json",
    "title": "十月十四夜月終夜如晝",
    "author": "陸游",
    "paragraphs": [
      "月從海東來，徑尺鎔銀盤。",
      "西行到峨嵋，玉宇萬里寛。",
      "幽人耿不寐，弄影清夜闌。",
      "五城十二樓，縹緲香霧間。",
      "不知何仙人，亭亭倚高寒。",
      "欲語不得往，悵望冰雪顔。",
      "叩頭儻見哀，容我躡素鸞。",
      "掬露以爲漿，屑玉以爲餐。",
      "泠泠潄齒頰，皓皓濯肺肝。",
      "逝將從君遊，人間苦無歡。"
    ],
    "added_time": "2026-01-02 15:03:28"
  },
  {
    "source_file": "poet.song.156000.json",
    "title": "秋雨未已客懷不佳夜誦少陵遣興詩至生涯能幾何常在羈旅中三復增感每字賦一詩  其八",
    "author": "章甫",
    "paragraphs": [
      "貧窮束縛人，智慧無所施。",
      "文籍紛滿前，不救寒與饑。",
      "佳哉江上山，歸隠寧無時。",
      "青山若有言，塵土君自羈。"
    ],
    "added_time": "2026-01-02 15:03:33"
  },
  {
    "source_file": "poet.song.153000.json",
    "title": "題元祐諸公跋竇三川詩卷後",
    "author": "許及之",
    "paragraphs": [
      "門前流水古猶今，不見鍾期但苦心。",
      "每憶承平愛人物，有誰埋沒向山林。",
      "一官黄綬甘肥遯，百首清詩共賞音。",
      "自笑抱關人錄錄，亦將名字託碑陰。"
    ],
    "added_time": "2026-01-02 15:04:14"
  },
  {
    "source_file": "poet.song.179000.json",
    "title": "直州",
    "author": "趙汝譡",
    "paragraphs": [
      "時潦匯衆川，朝暾耀中洲。",
      "岸迴挐音急，水抱禪宇幽。",
      "竹樹相覆带，雲沙更蕩浮。",
      "估船乘波發，漁艇沿潭遊。",
      "他嶼亦可登，愛此所覽周。",
      "東軒既延佇，西閣復夷猶。",
      "歸求種嘉橘，老欲守故丘。",
      "賈誼何遠去，屈原竟深投。",
      "俗卑忌才高，世濁憎多修。",
      "請將招隠作，往和滄浪謳。"
    ],
    "added_time": "2026-01-02 15:04:34"
  },
  {
    "source_file": "poet.song.225000.json",
    "title": "寄徐子蒼",
    "author": "劉黻",
    "paragraphs": [
      "洙泗千載孤，師友道已寂。",
      "柯山風雪間，古韻響金石。",
      "予生眇云晚，志苦毛髮赤。",
      "大道惟一中，如渴饑飲食。",
      "智過愚不及，均之失天則。",
      "虛舟發真機，戶庭滿春色。",
      "印之賢聖言，充然乃有得。"
    ],
    "added_time": "2026-01-02 15:04:45"
  },
  {
    "source_file": "poet.song.225000.json",
    "title": "代壽徐意一參政",
    "author": "劉黻",
    "paragraphs": [
      "東南仁氣氳堪輿，武夷相望鍾真儒。",
      "考亭西山接伊洛，戶庭坦蕩除榛蕪。",
      "意一先生續正傳，剛以直養軻其徒。",
      "端平御史凜風節，歷歷抗疏誅姦諛。",
      "愛君憂國根性天，實與名稱名非沽。",
      "藝祖所謂社稷臣，四海歡呼登政途。",
      "津梁善類植泰道，柱石明堂開遠模。",
      "丹心炳炳照白髮，力扶國是消民瘉。",
      "共期聖祉登嵩華，長使廊廟聞都俞。",
      "黎元翹首望太平，願斡聖化還唐虞。"
    ],
    "added_time": "2026-01-02 15:04:45"
  },
  {
    "source_file": "poet.song.169000.json",
    "title": "隋堤用羅昭諫韻",
    "author": "許琮",
    "paragraphs": [
      "萬樹青青入望遥，行人猶自說隋朝。",
      "啼鶑不管繁華歇，還带春風上柳條。"
    ],
    "added_time": "2026-01-02 15:05:37"
  },
  {
    "source_file": "poet.song.29000.json",
    "title": "送聶之美攝尉韋城",
    "author": "司馬光",
    "paragraphs": [
      "徒勞已足倦，漂泊益栖遑。",
      "短劍無三尺，征衣共一囊。",
      "折腰從事馬，贊謁使君堂。",
      "併日屢承檄，無時不裹糧。",
      "官曹大児戲，弓槊小軍行。",
      "破柱翻偷窟，傾林索盗囊。",
      "村墟旅顔黑，風日故衫黄。",
      "暝宿投煙舍，朝餐蔭道桑。",
      "唯憂課書殿，豈慕薦飛章。",
      "志氣空磅礴，才華浪激昂。",
      "鐫鑱圭始瑩，磨拂鑒尤光。",
      "衣褐仍纒袴，無羞俗吏裝。"
    ],
    "added_time": "2026-01-02 15:05:47"
  },
  {
    "source_file": "poet.song.188000.json",
    "title": "高齋",
    "author": "洪咨夔",
    "paragraphs": [
      "江滸行厨轉，關頭細路過。",
      "手摩如象石，目送卧龍坡。",
      "骯髒雲端柏，鬅鬙雨後莎。",
      "晚來晴更好，舟發亂山阿。"
    ],
    "added_time": "2026-01-02 15:05:55"
  },
  {
    "source_file": "poet.song.170000.json",
    "title": "陸編修送月石硯屏",
    "author": "張鎡",
    "paragraphs": [
      "何年商顥澄中秋，中光列籍稀校讎。",
      "冰輪充滿不復玷，玉斧棄置無煩修。",
      "蝦蟇遁走兔老黠，歷歷可認渾銀樓。",
      "揚光厭倦落凡眼，臭黄漲霧紛蜉蝣。",
      "收芒轉彩向林壑，孕秀石腹非雕鎪。",
      "夜深輝怪想出沒，肯混瓦礫埋荒幽。",
      "地神竦踴競持護，山鬼睥睨潜驚媮。",
      "扶疎檜影亦透入，非假幻化人能不。",
      "誰將作屏伴几硯，窗日互耀摇雙眸。",
      "三山放翁實贈我，鎮紙恰稱金犀牛。",
      "翁今鉅宋清廟器，咸鐘韶磬鏗鳴球。",
      "所學况不負天子，報國豈暇官資謀。",
      "子虛賦傳賜科第，始計兵說裨宸旒。",
      "傾城寵易妬亦速，巴蜀寄宦甌閩遊。",
      "仙風俠氣愈卓越，錦袍玉局當朋儔。",
      "平生專車祗文藁，江漢萬古詞源流。",
      "崑崙坱圠大巧在，乃欲繪畫真堪羞。",
      "精神聞道尚遒緊，恨未面覿肝腸投。",
      "此屏遠送有深意，絕勝龜甲圍香篝。",
      "用張舍避立必直，銘戒要我參李尤。",
      "拙詩酬貺忘不韙，是亦一癡何從瘳。",
      "菱租魚市仰高詠，乘輿未果隨子猷。",
      "來春流水鱖肥好，看我坐釣書船頭。"
    ],
    "added_time": "2026-01-02 15:06:16"
  },
  {
    "source_file": "poet.song.170000.json",
    "title": "太平印歌",
    "author": "張鎡",
    "paragraphs": [
      "修溪檢校閒桃李，暗記蒼苔唯屐齒。",
      "野鴛時看立汀沙，个字分明尤足喜。",
      "金駝銀鼻豈關念，夢月當窗印寒水。",
      "閨門瓜戍忽臨期，交與銅章令滌視。",
      "篆文春蚓紅縈纏，背刻太平興國年。",
      "因記太宗全盛日，車書萬里恢山川。",
      "吳王納地初改郡，錢塘國勢猶依然。",
      "治中選任不輕予，縱受往往皆前賢。",
      "顧我何人來冒綴，迂愚縮朒仍孤顇。",
      "買臣雖陋會稽懷，靖節殊慙彭澤棄。",
      "職分猶得按西湖，岸址防侵除葑穢。",
      "汎舟何事最官况，屬玉鵁鶄總徒隸。",
      "無煩移牒水仙王，徑寫新篇就印章。",
      "給露洗開千樹色，支風吹發萬荷香。",
      "持歸桂隠真堪樂，世界清凉似巖壑。",
      "更將此印印渠詩，是我前生那得知。"
    ],
    "added_time": "2026-01-02 15:06:16"
  },
  {
    "source_file": "poet.song.213000.json",
    "title": "題王茂悅郴州白水奇清園",
    "author": "高斯得",
    "paragraphs": [
      "靈區有異産，化國無潜珍。",
      "坡公論人物，我則賦奇清。",
      "壯哉此白水，誰其瀉青冥。",
      "薶藏富媼嗇，抉剔天公嗔。",
      "霹靂起神物，贔屭擘巨靈。",
      "陽山得瀑谷，永嘉頼斧斤。",
      "乃知出世事，須待開物人。",
      "倒懸訝瑶池，吹立驚滄溟。",
      "千穗落曉鏡，萬仞垂天紳。",
      "清寒入山骨，霏潤霑人巾。",
      "麕麕爲瘦爽，草木皆堅貞。",
      "臞仙挹瓢飲，俗士湔塵纓。",
      "度堂匪秩讌，築館先儲英。",
      "函書靜秩秩，子佩來瘽瘽。",
      "清風濂溪像，古柏文翁庭。",
      "從容講道要，宛轉餘詩情。",
      "謫仙一派妙，休文八詠新。",
      "茲惟佳山水，我嘗駐騏駰。",
      "平湖尚蕪漫，絕境宜荆榛。",
      "按圖重嘅嘆，歲月今崢嶸。",
      "壯觀誇好句，窘步欹豐擎。",
      "聊以贈我友，無庸寄山神。"
    ],
    "added_time": "2026-01-02 15:06:22"
  },
  {
    "source_file": "poet.song.16000.json",
    "title": "送分司少卿歸洪井  其一",
    "author": "文彥博",
    "paragraphs": [
      "囊奏祈分務，綸恩寵亞卿。",
      "揮金還故里，脫屣謝浮榮。",
      "綵服趨庭學，彤襜解榻迎。",
      "送言慙有味，何有答希聲。"
    ],
    "added_time": "2026-01-02 15:06:33"
  }
]