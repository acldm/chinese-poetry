[
  {
    "source_file": "poet.song.143000.json",
    "title": "次子中兄韻三首  其一",
    "author": "周必大",
    "paragraphs": [
      "獻納深慙杜少陵，驟紆皇眷秩頻增。",
      "羽書日日驚飛電，給札歸來欲飲冰。"
    ],
    "added_time": "2026-01-02 12:45:00"
  },
  {
    "source_file": "poet.song.13000.json",
    "title": "同永叔子聰遊嵩山賦十二題 登太室中峯",
    "author": "梅堯臣",
    "paragraphs": [
      "日夕望蒼崖，嶄嶄在天外。",
      "及來步其巔，下見河如带。",
      "半壁雲樹昏，山根已霶霈。"
    ],
    "added_time": "2026-01-02 12:45:42"
  },
  {
    "source_file": "poet.song.230000.json",
    "title": "送張子高歸延平",
    "author": "謝枋得",
    "paragraphs": [
      "亂世讀書少，前人教子難。",
      "青燈嘗合席，紅葉趲歸鞍。",
      "梅自知春近，松應耐歲寒。",
      "樓高新月好，後夜與誰看。"
    ],
    "added_time": "2026-01-02 12:45:42"
  },
  {
    "source_file": "poet.song.160000.json",
    "title": "即事",
    "author": "王炎",
    "paragraphs": [
      "桑盡蠶皆繭，秧成麥已秋。",
      "山雲翻黑雨，溪樹沒黄流。",
      "紅粟方翔貴，蒼生未病瘳。",
      "茅茨烟不起，飽飯得無憂。"
    ],
    "added_time": "2026-01-02 12:45:45"
  },
  {
    "source_file": "poet.song.24000.json",
    "title": "和十一侍郎",
    "author": "韓維",
    "paragraphs": [
      "地傳槐大井泉深，昔侍先庭此鎮臨。",
      "奉使共成三世澤，思親還愴百年心。",
      "懷金豈足驕顔氏，抱甕徒勞拙漢陰。",
      "抖擻塵中千萬慮，海風高處坐披襟。"
    ],
    "added_time": "2026-01-02 12:46:00"
  },
  {
    "source_file": "poet.song.194000.json",
    "title": "別馮伯昭新班歸三榮末句乞呈似使君王萬里年兄",
    "author": "程公許",
    "paragraphs": [
      "東郭滄江市橋柳，邂逅論心成二友。",
      "仙曹如水往復來，永晝論文間巵酒。",
      "十五年間如掣電，屋梁落月幾回首。",
      "愛君沖靜天機深，玉雪照我驚老醜。",
      "寶屏兩月同舍館，青眼相看祇如舊。",
      "秋風一鶚空百鷙，四海知心悅齋老。",
      "鵲聲查查客當還，鶴髮倚門春一笑。",
      "榮途埃𡏖倦馳騖，聖域工夫窺窔奧。",
      "拏雲豈無九霄志，緩轡徐驅千里道。",
      "平生我亦重擇交，與君同盟期耐久。",
      "紛紜歸夢促嚴裝，黯淡羈情更分手。",
      "旭川夙擅溪壑勝，雌堂况得文章守。",
      "贏糧寧憚兩日程，龍洞烟霞共幽討。"
    ],
    "added_time": "2026-01-02 12:46:10"
  },
  {
    "source_file": "poet.song.25000.json",
    "title": "和子平悼馬",
    "author": "文同",
    "paragraphs": [
      "生來未嘗畜良馬，近得此駒誠可嘉。",
      "骨節權奇毛肉好，此種無乃真渥洼。",
      "健蹄駸駸穩而疾，歷目一過如飛霞。",
      "自歸官下少出入，惟是芻粟意轉加。",
      "前時相期好天色，往返百里馳平沙。",
      "誰謂兵奴踠其足，針烙熨裏成瘢痂。",
      "立多氣毒憤入肺，雙膁攢縮兩鼻呀。",
      "庸工謬藥久不效，倒死櫪下鬃髟髿。",
      "敝帷一區瘞以贈，惜爾命薄如萎花。",
      "子平平時最愛爾，對客滿坐常洪誇。",
      "今朝見爾忽斃踣，重以好詩形嘆嗟。",
      "嗟余逐貧官職小，此馬豈合居余家。",
      "從今但只跨款段，壞轡破鞍仍短檛。"
    ],
    "added_time": "2026-01-02 12:46:24"
  },
  {
    "source_file": "poet.song.25000.json",
    "title": "冷瓶",
    "author": "文同",
    "paragraphs": [
      "海南有陶器，質狀矮而𡐦。",
      "云初日炙就，鍛鑠不以火。",
      "水壺醜突兀，酒甒肥磥砢。",
      "山罍頸微腫，石鼎足已跛。",
      "圓如鴟夷形，大比康瓠顆。",
      "華元腹且皤，王莽口何哆。",
      "蕃胡入中國，萬里隨大舸。",
      "携之五羊市，巾匱費包裹。",
      "侏儷講其效，瀉辯若炙輠。",
      "課以沸泉沃，冰雪變立可。",
      "炙敲療中渴，其用豈幺麽。",
      "君凡幾錢得，不惜持遺我。",
      "曾將對佳客，屢試輒亦果。",
      "勿云遠且陋，幸可置之左。"
    ],
    "added_time": "2026-01-02 12:46:24"
  },
  {
    "source_file": "poet.song.179000.json",
    "title": "偈頌一百零一首  其四八",
    "author": "釋慧性",
    "paragraphs": [
      "萬壑千巖，雲霞鎖霧。",
      "洞然明白，覿面分付。",
      "鴈影落寒潭，孤舟橫野渡。"
    ],
    "added_time": "2026-01-02 12:46:38"
  },
  {
    "source_file": "poet.song.207000.json",
    "title": "燈花聯句",
    "author": "白玉蟾",
    "paragraphs": [
      "青燈知有喜，花發滿堂紅。",
      "寶餠攢金蟻，瓊釵綴玉蟲。",
      "根非滋夜雨，蘂不綻春風。",
      "照破乾坤事，能攘日月功。",
      "燄凝中夜露，燼落五更鍾。",
      "蟾桂光無比，冰花巧不同。",
      "無香開瑞瓣，有燄似珍叢。",
      "鵲噪歡娛定，蛛絲信息通。",
      "今宵真有感，好事喜相逢。",
      "不假金烏照，應非玉斧工。",
      "草蟲空亂樹，野燐謾枮蓬。",
      "蛾至渾疑蝶，蛟飛不是蜂。",
      "酒親思杜老，詩詠憶韓公。",
      "不昧本來者，孤光曜太空。"
    ],
    "added_time": "2026-01-02 12:46:39"
  },
  {
    "source_file": "poet.song.220000.json",
    "title": "雪中雜興四首  其三",
    "author": "胡仲弓",
    "paragraphs": [
      "怪得簷前溜，原來是雪消。",
      "山枯空有骨，水涸不成潮。",
      "寒鴈鳴沙磧，饑鴉啄柳條。",
      "物情總如此，吟鬢任蕭蕭。"
    ],
    "added_time": "2026-01-02 12:46:46"
  },
  {
    "source_file": "poet.song.184000.json",
    "title": "梅口遣興",
    "author": "蘇泂",
    "paragraphs": [
      "屏迹甘衡陋，馳書捷置郵。",
      "繫匏成潦倒，行李當嬉遊。",
      "偶往無前約，明知不自由。",
      "米鹽嗔婦問，書劍惜兒留。",
      "頗涉湖堤遠，旋驚野店稠。",
      "小梅溪側寺，疎柳驛邊樓。",
      "放燒催青入，瞻山揭翠流。",
      "鷄籠從勢卓，獅卧得形脩。",
      "花面施家說，碑顔蠡廟修。",
      "池冰魚附藻，縣早肉垂鈎。",
      "短景中俄昃，孤煙散復收。",
      "數鳬將子出，一鴈落聲幽。",
      "古怪藤妨瓦，灣碕石礙輈。",
      "度危還借步，揭淺更呼舟。",
      "栗大封懸屋，萁香炒貯甌。",
      "氣豪紛敺擊，博負幾喧啾。",
      "月與星偕隠，雲將雪共謀。",
      "拾岩乾窸窣，汲澗冷颼飀。",
      "少飯粞爲食，無衣紙作裘。",
      "楮艱錢愈瘦，吏墨政仍偷。",
      "橋幻僧伽佛，桁傳嶺海囚。",
      "舞儺羣畫鬼，唱牧和村謳。",
      "飣坐初嘗蠘，比鄰遞解牛。",
      "門符矜鷙詭，館泊佐倡優。",
      "麥種稀稀糝，機羅軋軋抽。",
      "謝媒茶褐襖，迎婦柿紅箇。",
      "酒味輕疑水，泥途滑過油。",
      "騎都應赴祿，輿哭定包憂。",
      "稍稍更墟市，迢迢隔坂丘。",
      "土風隨變易，人語欠溫柔。",
      "倚伏時皆有，文章理亦猶。",
      "本原天意覺，去就物情求。",
      "叔世誰青眼，當年早白頭。",
      "生涯潘令拙，旅次庾郎愁。",
      "詩好霜侵鬢，談高雪在喉。",
      "極思閑似垛，只合懶於鳩。",
      "命豈奔波注，官知老病休。",
      "漫云予有罪，寡信彼堪羞。",
      "久矣鷗盟杜，居然蝶夢周。",
      "詰朝纔婺女，曷日到衢州。"
    ],
    "added_time": "2026-01-02 12:46:46"
  },
  {
    "source_file": "poet.song.184000.json",
    "title": "喜雨和轉庵韻",
    "author": "蘇泂",
    "paragraphs": [
      "香霧騰雲滃鬰蒸，九重精禱格真清。",
      "連朝潤澤非凡雨，通國驩呼荷聖情。",
      "好句便疑從地湧，勞歌不復和車聲。",
      "鵓鳩屋角休無頼，未許尋常喚婦鳴。"
    ],
    "added_time": "2026-01-02 12:46:46"
  },
  {
    "source_file": "poet.song.216000.json",
    "title": "辛亥二月望祭齋宮因游甘園  其四",
    "author": "朱繼芳",
    "paragraphs": [
      "老眼看花興未厭，不知頭上雨廉纖。",
      "流鶑浪語春風恨，誰拗花枝插帽簷。"
    ],
    "added_time": "2026-01-02 12:46:59"
  },
  {
    "source_file": "poet.song.112000.json",
    "title": "送何子應二首  其一",
    "author": "馮時行",
    "paragraphs": [
      "送客江頭水漸生，客愁無那亦相纓。",
      "一離夔子真成別，欲過岑公且勿行。",
      "小舞清歌元有興，綠楊青草正關情。",
      "背人歸去春無頼，未害開懷鬭酒兵。"
    ],
    "added_time": "2026-01-02 12:47:58"
  },
  {
    "source_file": "poet.song.252000.json",
    "title": "道中",
    "author": "易士達",
    "paragraphs": [
      "梅雨絲絲未放晴，泥途賸作幾程行。",
      "客懷方此無聊頼，更著啼鵑兩三聲。"
    ],
    "added_time": "2026-01-02 12:48:31"
  },
  {
    "source_file": "poet.song.206000.json",
    "title": "梅花集句  其一七八",
    "author": "李龏",
    "paragraphs": [
      "寒盡梅猶白，春光幾處偏。",
      "嬌鶑解言語，不是怨流年。"
    ],
    "added_time": "2026-01-02 12:48:41"
  },
  {
    "source_file": "poet.song.206000.json",
    "title": "梅花集句  其一八○",
    "author": "李龏",
    "paragraphs": [
      "碧落風煙外，正朝發早梅。",
      "散空香鬰鬰，應爲剪刀催。"
    ],
    "added_time": "2026-01-02 12:48:41"
  },
  {
    "source_file": "poet.song.235000.json",
    "title": "次韻沃梅泉見寄併見和鄙韻",
    "author": "方一夔",
    "paragraphs": [
      "我來沸鳴蟟，坐閲寒蛩響。",
      "有興寄滄洲，逝欲窮浩蕩。",
      "百年如彎弧，落處分寸上。",
      "前塗知幾許，乾坤一漭瀁。",
      "念子住沃洲，屢作扁舟想。",
      "杖屢縱勝游，文字醉清賞。",
      "奇音遇朗鑒，請我黄岡簜。",
      "世氛久昏暗，有縶不能往。",
      "交情浮雲淡，樂意陽春盎。",
      "老鶴鶱孤飛，況子開三網。",
      "離合固其常，豈是比土莽。",
      "我亦屬同流，始末藉虛奬。",
      "永懷芳蘭苕，不肯間誰曩。",
      "詩來森如束，快讀劇爬癢。",
      "吾詩非世好，一派分凡將。",
      "君如領此言，急浪盪飛槳。"
    ],
    "added_time": "2026-01-02 12:48:59"
  },
  {
    "source_file": "poet.song.242000.json",
    "title": "次韻謝諸公見壽",
    "author": "林景熙",
    "paragraphs": [
      "千載東籬有晉香，客床風雨夢潯陽。",
      "白頭湖海孤心在，青眼詩書舊味長。",
      "哭兀已知懽此厦，溫柔何必老爲鄉。",
      "殷勤還祝南山壽，歲歲梅花歲歲觴。"
    ],
    "added_time": "2026-01-02 12:49:11"
  },
  {
    "source_file": "poet.song.184000.json",
    "title": "春去",
    "author": "蘇泂",
    "paragraphs": [
      "城郭春風賦式微，忽看鶑老燕雛飛。",
      "秧田水滿聞姑惡，樹葉陰濃叫姊歸。",
      "百歲襟期真索寞，十年心事只依稀。",
      "人間我亦無能者，華髮蒼顔未必非。"
    ],
    "added_time": "2026-01-02 12:49:38"
  },
  {
    "source_file": "poet.song.25000.json",
    "title": "房公湖",
    "author": "文同",
    "paragraphs": [
      "一頃清波四面平，宛然唐相舊經營。",
      "高秋林木形容老，落日樓臺綵繪明。",
      "有景可尋蘭棹遠，無幽不入竹橋橫。",
      "二年所得官居樂，肯厭頻來緩带行。"
    ],
    "added_time": "2026-01-02 12:49:45"
  },
  {
    "source_file": "poet.song.239000.json",
    "title": "春晚二絕  其一",
    "author": "呂江",
    "paragraphs": [
      "春來脚不踏青青，夢裏還家夢又醒。",
      "一樹垂楊樓外綠，鶑聲不似故園聽。"
    ],
    "added_time": "2026-01-02 12:49:51"
  },
  {
    "source_file": "poet.song.230000.json",
    "title": "和道士陳天隠  其一",
    "author": "謝枋得",
    "paragraphs": [
      "明知儒道本同流，未了因緣不自由。",
      "紫府寥陽隨念到，紅塵辛苦幾時休。",
      "精神嘗與天來往，軀殻不知誰滯留。",
      "穹壤豈無陸修靜，知君認得故吾不。"
    ],
    "added_time": "2026-01-02 12:50:00"
  },
  {
    "source_file": "poet.song.169000.json",
    "title": "呂子陽辭蘭谷家園却就石泉精舍",
    "author": "葉適",
    "paragraphs": [
      "子陽意高希古人，文如行空無定雲。",
      "清明未容詩酒污，放曠自許漁樵親。",
      "故園好木日夜長，友逝兄淪不同賞。",
      "改綠移紅自若何，躡磴捫蘿心獨往。",
      "我昔迷津經上呂，鬭出飛亭壓行路。",
      "石影參差研匣寒，花陰回薄書奩暮。",
      "離家十里山轉深，琅玕滿地芝成林。",
      "竹鷄睡去月當午，閑聽孫登長嘯音。"
    ],
    "added_time": "2026-01-02 12:50:22"
  },
  {
    "source_file": "poet.song.216000.json",
    "title": "送李秋堂赴京口酒人",
    "author": "朱繼芳",
    "paragraphs": [
      "客懷正頼春相與，苦欲留春天不許。",
      "送君一舸下南徐，落花起舞流鶑語。",
      "鮫人浴出扶桑繭，天女染作紅雲段。",
      "君從何處得錦機，借與人間爲樣看。",
      "青杏園深暖漏長，柳綿如雪撲酒缸。",
      "吳姬道字未端正，當壚學唱新番腔。",
      "貔貅百萬張頤仰，都將鐵甕盛春釀。",
      "有客高談四座傾，主人合序諸侯上。",
      "日邊此別各南北，君頤始髭我衰白。",
      "何以贈之折柳條，千絲萬絲心摇摇。"
    ],
    "added_time": "2026-01-02 12:50:50"
  },
  {
    "source_file": "poet.song.216000.json",
    "title": "讀黄玉溪湯婆傳",
    "author": "朱繼芳",
    "paragraphs": [
      "君不見湯家阿泉驪山陰，出入宮掖承恩深。",
      "只流妃子脂粉氣，不暖少陵如鐵衾。",
      "又不見湯家阿池紫塞上，沉香霧擁將軍帳。",
      "天寒十指墮弓刀，底用空言如挾纊。",
      "何如韓時老湯婆，冬則飲湯惟腹皤。",
      "形模混沌婦女笑，閉塞其兌藏天和。",
      "老生門前十日雪，兩脚凍皴眠不得。",
      "斷無蠻素構心兵，頼有婆兮相暖熱。",
      "夫人竹氏青玲瓏，炎炎幾時奈秋風。",
      "婆耻居下常熱中，毋棄憔悴以御冬。",
      "得黄太史五字詩，厥孫傳之尤滑稽。",
      "霜風蕭蕭歲年晚，吾喜湯婆有完傳。"
    ],
    "added_time": "2026-01-02 12:50:50"
  },
  {
    "source_file": "poet.song.35000.json",
    "title": "初春後園",
    "author": "劉攽",
    "paragraphs": [
      "雜樹無行小徑開，新陽留客去頻回。",
      "梅花著蕊南枝暖，柳带牽絲春事催。",
      "池面水光如照鏡，城頭山色勝登臺。",
      "長年慵懶遺詩句，無奈風煙引興來。"
    ],
    "added_time": "2026-01-02 12:50:52"
  },
  {
    "source_file": "poet.song.3000.json",
    "title": "官舍書懷呈郡守",
    "author": "王禹偁",
    "paragraphs": [
      "年來潘令鬢初凋，瘦馬青衫耻下僚。",
      "藥債漸多醫宿疾，宦情猶切戀明朝。",
      "空江梅雨添幽鬰，古縣槐花鏁寂寥。",
      "頼有郡侯知己在，每憐憔悴貰金貂。"
    ],
    "added_time": "2026-01-02 12:51:16"
  },
  {
    "source_file": "poet.song.242000.json",
    "title": "書陸放翁詩卷後",
    "author": "林景熙",
    "paragraphs": [
      "天寶詩人詩有史，杜鵑再拜淚如水。",
      "龜堂一老旗鼓雄，勁氣往往摩其壘。",
      "輕裘駿馬成都花，冰甌雪椀建溪茶。",
      "承平麾節半海宇，歸來鏡曲盟鷗沙。",
      "詩墨淋漓不負酒，但恨未飲月氏首。",
      "床頭孤劍空有聲，坐看中原落人手。",
      "青山一髮愁濛濛，干戈况滿天南東。",
      "來孫却見九州同，家祭如何告乃翁。"
    ],
    "added_time": "2026-01-02 12:53:12"
  },
  {
    "source_file": "poet.song.230000.json",
    "title": "謝人惠米線",
    "author": "謝枋得",
    "paragraphs": [
      "玉粒百穀王，有功滿人寰。",
      "舂磨作瓊屑，飛雷落九關。",
      "翕張化瑶線，弦直又可彎。",
      "湯鑊海沸騰，玉龍自相扳。",
      "銀濤滾雪浪，出沒幾漩澴。",
      "有味勝湯餠，飫歌不愁癏。",
      "包裹數十里，瑩潔無點班。",
      "興師遠持糒，此物正可頒。",
      "千萬一日飽，不費金數鍰。",
      "長安權貴人，五鼎靳笑顔。",
      "玉食過九重，恨無土宇版。",
      "豈知有瓊糜，天雨到市闤。",
      "願獻空峒帝，馬迷龍難攀。"
    ],
    "added_time": "2026-01-02 12:53:20"
  },
  {
    "source_file": "poet.song.112000.json",
    "title": "落花十絕  其三",
    "author": "馮時行",
    "paragraphs": [
      "萬翠千紅錦一張，春秋何處不芬芳。",
      "誰教無頼狂風雨，收作年華入鬢霜。"
    ],
    "added_time": "2026-01-02 12:54:19"
  },
  {
    "source_file": "poet.song.235000.json",
    "title": "太湖石獅子筆架",
    "author": "方一夔",
    "paragraphs": [
      "憶昔金仙去後遺雙狻，化作雙玉南海邊。",
      "洞庭山鬼逐不得，夜吼雲根今幾年。",
      "先生曾作橘洲客，屢撼梧桐怖龍伯。",
      "携歸深山動光彩，黑貙縮爪羆藏迹。",
      "爛爛眼有百步威，安眠不動鎮書帷。",
      "自慙四座無長物，煩護老穎書中□。",
      "醉墨淋漓日千幅，毫端猶带湖光綠。",
      "憐渠駿猛助奇怪，他日相從校天祿。"
    ],
    "added_time": "2026-01-02 12:54:32"
  },
  {
    "source_file": "poet.song.225000.json",
    "title": "偈頌一百二十三首  其一二○",
    "author": "釋祖欽",
    "paragraphs": [
      "久雨忽晴，心光發明。",
      "團團紅日，寥寥太清。",
      "非特好曬㫰，亦乃好經營。",
      "下秧種粟，桑麻漸青，綠楊枝上曉鶑鳴。",
      "長連牀上，開單展鉢，可煞現成。"
    ],
    "added_time": "2026-01-02 12:54:48"
  },
  {
    "source_file": "poet.song.247000.json",
    "title": "賦壬一姪孫破硯",
    "author": "艾性夫",
    "paragraphs": [
      "山翁手持青石骨，疑是元賓瘞中物。",
      "支牀搗練應不然，中裂何由半存沒。",
      "冰池既决不可隄，鏡面已破那能規。",
      "達人不必顧墮甑，好事大率逢轟碑。",
      "寒蟬飽飲供曉滴，盡了山中病磨墨。",
      "太和磔裂三千年，何處人間有完璧。"
    ],
    "added_time": "2026-01-02 12:54:55"
  },
  {
    "source_file": "poet.song.25000.json",
    "title": "和邵興宗棋聲",
    "author": "文同",
    "paragraphs": [
      "二客與棋酬，寒聲滿側楸。",
      "急因隨行發，斷爲見遲休。",
      "花下鶑翻翼，林間鶴轉頭。",
      "丁丁竹樓下，不獨在黄州。"
    ],
    "added_time": "2026-01-02 12:54:56"
  },
  {
    "source_file": "poet.song.220000.json",
    "title": "題村居壁",
    "author": "胡仲弓",
    "paragraphs": [
      "何處村居好，山邊况水邊。",
      "數間茅屋下，一带槿籬前。",
      "遶舍千竿竹，傳家二頃田。",
      "但求安樂法，不必問流年。"
    ],
    "added_time": "2026-01-02 12:55:25"
  },
  {
    "source_file": "poet.song.107000.json",
    "title": "良臣會飲於仙莊話次頗聞俗子譏訶次前韵自觧兼呈國鎮",
    "author": "歐陽澈",
    "paragraphs": [
      "鴟夷載酒神仙宅，面作纈紋拚卷白。",
      "飲餘指掌話平生，冷笑濡需同豕虱。",
      "昆山片玉本無瑕，洗垢瘢痕任人索。",
      "此中空洞貯天真，何止容卿數百人。",
      "但見婁公容唾面，未應子路不知津。",
      "會逢博物爲鑒拔，太阿拂拭寧因循。",
      "男兒强項不易屈，剪剪羞他拜望塵。",
      "席門車轍多長者，雖不事事非長貧。",
      "意詳文贍諸儒慕，紛紛誰復師班固。",
      "膏唇澤舌獵英華，立涸宛如溝澮雨。",
      "纓冠門下謾峩峩，魯國真儒自不多。",
      "何時解榻揮金椀，陶然爛醉奚落河。",
      "清狂浪語文字飲，不須羅襪襯凌波。",
      "芙蓉仙人酒量闊，况有詩客相吟哦。",
      "迎賓掃雪尚如何，乘興扁舟須一過。"
    ],
    "added_time": "2026-01-02 12:55:38"
  },
  {
    "source_file": "poet.song.107000.json",
    "title": "遊岐原有感",
    "author": "歐陽澈",
    "paragraphs": [
      "秋光淡薄磨青銅，舞風霜葉魚腮紅。",
      "鷄窗岑寂興不淺，結客搘笻扣梵宫。",
      "聨翻步躡孤烟際，隴上凄凉一笛風。",
      "穿雲裂石聲滿谷，驚飛雁陣横晴空。",
      "高僧擁衲卧雲久，諸方勘破心玲瓏。",
      "我來奓户據禪榻，堂堂標格對總公。",
      "旋烹冰液破我悶，澆腸七椀追盧仝。",
      "水沈烟斷香透頂，津津喜氣生眉峰。",
      "傅巖真隠已先去，誰與壯浪吟争雄。",
      "朱絃縱事奏流水，俚耳知音亦罕逢。",
      "不禁風物撩詩眼，强作險語慙非工。",
      "安得湯休占此景，碧雲之句當奇鋒。",
      "會沽村酒行蓮社，忘歸一任夕陽舂。"
    ],
    "added_time": "2026-01-02 12:55:38"
  },
  {
    "source_file": "poet.song.207000.json",
    "title": "醉作觀音像仍爲書贊  其三",
    "author": "白玉蟾",
    "paragraphs": [
      "花紅柳綠菩提相，燕語鶑啼般若宗。",
      "更去補陀山上覓，雲濤煙浪捲天風。"
    ],
    "added_time": "2026-01-02 12:55:40"
  },
  {
    "source_file": "poet.song.252000.json",
    "title": "春閨",
    "author": "易士達",
    "paragraphs": [
      "燕語鶑啼觸撥儂，院深懶傍繡簾櫳。",
      "一年春事半晴雨，萬里雲帆幾夕風。",
      "柳欠溫存牽怨恨，萍無拘束自西東。",
      "此情莫向桃花說，說與桃花也落紅。"
    ],
    "added_time": "2026-01-02 12:55:43"
  },
  {
    "source_file": "poet.song.34000.json",
    "title": "題李白祠",
    "author": "劉攽",
    "paragraphs": [
      "舊聞謫仙人，多以我爲似。",
      "三生去來今，惟獨變名字。",
      "泊舟姑熟溪，風月不如意。",
      "舉頭望青山，酌酒聊一醉。",
      "漢宮三十六，當時各自貴。",
      "昭陽與華清，究竟誰爲愧。",
      "奴輩不自省，脫靴更誰避。",
      "而令棄賢材，孤負青雲器。"
    ],
    "added_time": "2026-01-02 12:56:32"
  },
  {
    "source_file": "poet.song.34000.json",
    "title": "宿蔡口",
    "author": "劉攽",
    "paragraphs": [
      "竟日鑑寒水，泊舟復新月。",
      "浮光鏡上下，空寂照毫髮。",
      "華星湧波際，人語自天末。",
      "潛魚躍相聞，去鳥飛漸沒。",
      "明生思慮盡，清入心源豁。",
      "洗耳事誠非，濯纓情愈闊。"
    ],
    "added_time": "2026-01-02 12:56:32"
  },
  {
    "source_file": "poet.song.34000.json",
    "title": "立春",
    "author": "劉攽",
    "paragraphs": [
      "歲陰已暗去，春色復潛動。",
      "嘉樹欲芳華，歸鴻雜清哢。",
      "乾坤自長久，節物厭迎送。",
      "濁酒歡我愁，浩歌爲誰縱。",
      "古人盡流水，世事皆宵夢。",
      "白日少借留，青春亦公共。",
      "舉眼向高天，吾謀不能用。"
    ],
    "added_time": "2026-01-02 12:56:32"
  },
  {
    "source_file": "poet.song.34000.json",
    "title": "次韵和楊叔恬贈鄭秘丞",
    "author": "劉攽",
    "paragraphs": [
      "緯蕭棄明珠，龜手安絣漂。",
      "浮生每殊塗，吹萬亦異竅。",
      "傳劍不成顯，談舌無與掉。",
      "圜冠豈誤身，儒術真寡要。",
      "歲時不我與，壯年更稚少。",
      "白髮綠鬢多，班班已盈照。",
      "安排慕無悶，推命獨孤笑。",
      "趨愚甘就迂，遣累稍夷峭。",
      "嵯峨天門開，事業寄周召。",
      "登賢如弗及，得士故頗料。",
      "乃知古猶今，孰有賀隨弔。",
      "寸善曾不遺，有功輒先調。",
      "驊騮自西極，翠羽出丹徼。",
      "黄鐘陋巴歈，文鼎嗤畚篠。",
      "况聞邱園秀，得以虛名釣。",
      "唯憂有道卷，莫敢後時誚。",
      "食苹鹿相呼，在鶴鷄群叫。",
      "飯牛歌何哀，築巖貌惟肖。",
      "顧予乃迷方，黥劓誰與療。",
      "章甫期適越，風帆欲逾嶠。",
      "敦敦樂瓢簞，耿耿甚熒燿。",
      "聊歡龜曳塗，猶畏犧入廟。",
      "同聲邈難期，僻陋常耳剽。",
      "逢君獨欣然，夙昔共明詔。",
      "屢聞諸侯辟，復見尚書召。",
      "奈何竟棲棲，塵土翳光曜。",
      "西山悲采薇，鼎食歸洒削。",
      "飛將不得封，重侯付嫖姚。",
      "新篇一何工，大巧全衆妙。",
      "上言道路勤，山海窮聽眺。",
      "次述疇昔遊，弁髦迨冠醮。",
      "下云厭屢空，藜藿甘咀嚼。",
      "英賢困奇蹇，爲善誰復劭。",
      "譬如飲洪鍾，偉量乃能釂。",
      "鄭公亦全材，大厦方䆗窱。",
      "珉瑶謝尺璧，絲管讓清歗。",
      "同當鵠翻雲，肯爲魚在𦌒。",
      "千里由咫尺，西城始春燒。",
      "吾聞天祐賢，柞棫民所燎。",
      "胡爲沮溺儔，躬耕老蓬藋。"
    ],
    "added_time": "2026-01-02 12:56:32"
  },
  {
    "source_file": "poet.song.34000.json",
    "title": "寄劉道原秘丞",
    "author": "劉攽",
    "paragraphs": [
      "君家廬山南，雲水當戶庭。",
      "丈人懸安車，鯢齒頭髮青。",
      "吏隠粟三釜，繙書十二經。",
      "胡然辭羈旅，大江急揚舲。",
      "太史司馬公，老成兼典刑。",
      "周南嘆留滯，武庫森長扃。",
      "叩關起九州，授簡歡真詅。",
      "自茲訪都邑，乘興及郊坰。",
      "清洛湛寒玉，嵩高環翠屏。",
      "宮觀想舊躅，叢祠記遺銘。",
      "俗物不挂眼，俚言誰載聽。",
      "畢事黄鵠舉，翩然問長亭。",
      "念昔始相從，子少予壯齡。",
      "定交自傾蓋，結好深鶺鴒。",
      "放懷脫羈馵，高論窮杳冥。",
      "縱博恣叱梟，極飲常虛瓶。",
      "後會十五年，見子雲龍廷。",
      "官書職讎校，舊簡同編硎。",
      "瓠落無所容，柘彈緣蜻蜓。",
      "河梁一分手，南北如漂萍。",
      "歲月不肯留，瞬息無暫停。",
      "跳丸指飛鳥，急雪看凋蓂。",
      "壯懷益漫漫，衰鬢成星星。",
      "勞生百年間，所恃七尺形。",
      "從衰得老病，詎足稱最靈。",
      "而君復何爲，疲苶非康寧。",
      "目視亂白黑，奇瘡出潛丁。",
      "飲腸日以狹，永夜甘獨醒。",
      "南方多奇藥，芝朮餘芳馨。",
      "引年亦多術，何必非豨苓。",
      "往昔志讀書，苦心過聚螢。",
      "期以怪幻聞，豈只辨文鼮。",
      "斑白乃自悟，有爲皆濁腥。",
      "古來豪傑士，蒲盧祝螟蛉。",
      "埋骨蒿艾間，鬼火猶青熒。",
      "孰知出宇宙，浩蕩浮滄溟。",
      "翳昏照白日，幽蟄驚迅霆。",
      "道心不可傳，法語容親聆。",
      "懷君意無涯，永望幾涕零。",
      "寄書南飛鴻，矯矯雙翅翎。"
    ],
    "added_time": "2026-01-02 12:56:32"
  },
  {
    "source_file": "poet.song.124000.json",
    "title": "戲韓子師",
    "author": "韓元吉",
    "paragraphs": [
      "讀書堂前霜月明，讀書堂後霜風聲。",
      "主人讀書已萬卷，足踏省戶還專城。",
      "朅來掩關卧不出，左擁韋編右瑶瑟。",
      "似聞天女亦愛靜，便喜蘭房長英物。",
      "我舍應門纔一兒，趙子尤作仙果遲。",
      "白頭相看輒浩歎，玉樹獨滿君家墀。",
      "我歌聲長君且聽，不特交遊幸同姓。",
      "極知玉盎有新醅，每恨金觴乃無柄。",
      "從君泥飲不作難，景物過清天復寒。",
      "犀錢湯餠未免俗，琵琶與箏當合彈。"
    ],
    "added_time": "2026-01-02 12:56:46"
  },
  {
    "source_file": "poet.song.143000.json",
    "title": "次韻王少府送焦坑茶",
    "author": "周必大",
    "paragraphs": [
      "昏然午枕困漳濱，醒以清風頼子真。",
      "初似參禪逢硬語，久如味諫得端人。",
      "王程不趁清明宴，野老先分浩蕩春。",
      "敢向柘羅評綠玉，待君同碾試飛塵。"
    ],
    "added_time": "2026-01-02 12:56:50"
  },
  {
    "source_file": "poet.song.16000.json",
    "title": "宋頌九首 明道 其八",
    "author": "石介",
    "paragraphs": [
      "十年深宮，不有其權。",
      "今日南面，退姦進賢。"
    ],
    "added_time": "2026-01-02 12:57:23"
  },
  {
    "source_file": "poet.song.16000.json",
    "title": "宋頌九首 明道 其九",
    "author": "石介",
    "paragraphs": [
      "宋承大紀，八十年矣。",
      "明道之政，獨爲粹美。"
    ],
    "added_time": "2026-01-02 12:57:23"
  },
  {
    "source_file": "poet.song.16000.json",
    "title": "宋頌九首 明道 其一○",
    "author": "石介",
    "paragraphs": [
      "唐三百年，時惟開元。",
      "猗歟明道，開元同言。"
    ],
    "added_time": "2026-01-02 12:57:23"
  },
  {
    "source_file": "poet.song.16000.json",
    "title": "宋頌九首 明道 其一一",
    "author": "石介",
    "paragraphs": [
      "明道之政，可以歌舞。",
      "小臣作頌，實慙吉甫。"
    ],
    "added_time": "2026-01-02 12:57:23"
  },
  {
    "source_file": "poet.song.16000.json",
    "title": "慶曆聖德頌",
    "author": "石介",
    "paragraphs": [
      "於維慶曆，三年三月。",
      "皇帝龍興，徐出闈闥。",
      "晨坐太極，晝開閶闔。",
      "躬攬英賢，手鋤姦枿。",
      "大聲渢渢，震摇六合。",
      "如乾之動，如雷之發。",
      "昆蟲蹢躅，妖怪藏滅。",
      "同明道初，天地嘉吉。",
      "初聞皇帝，慼然言曰。",
      "予父予祖，付予大業。",
      "予恐失墜，實頼輔弼。",
      "汝得象殊，重慎徽密。",
      "君相予久，予嘉君伐。",
      "君仍相予，笙鏞斯協。",
      "昌朝儒者，學問該洽。",
      "與予論政，傅以經術。",
      "汝貳二相，庶績咸秩。",
      "惟汝仲淹，汝誠予察。",
      "太后乘勢，湯沸火熱。",
      "汝時小臣，危言嶪嶪。",
      "爲予司諫，正予門闑。",
      "爲予京兆，堲予讒說。",
      "賊叛于夏，爲予式遏。",
      "六月酷日，大冬積雪。",
      "汝暑汝寒，同於士卒。",
      "予聞辛酸，汝不告乏。",
      "予晚得弼，予心弼悅。",
      "弼每見予，無有私謁。",
      "以道輔予，弼言深切。",
      "予不堯舜，弼自笞罰。",
      "諫官一年，奏疏滿篋。",
      "侍從周歲，忠力盡竭。",
      "契丹亡義，檮杌饕餮。",
      "敢侮大國，其辭慢悖。",
      "弼將予命，不畏不懾。",
      "卒復舊好，民得食褐。",
      "沙磧萬里，死生一節。",
      "視弼之膚，霜剝風裂。",
      "觀弼之心，鍊金鍛鐵。",
      "寵名大官，以酬勞渴。",
      "弼辭不受，其志莫奪。",
      "惟仲淹弼，一夔一契。",
      "天實賚予，予其敢忽。",
      "並來弼予，民無瘥札。",
      "曰衍汝來，汝予黄髮。",
      "事予二紀，毛禿齒豁。",
      "心如一兮，率履弗越。",
      "遂長樞府，兵政毋蹶。",
      "予早識琦，琦有奇骨。",
      "其器魁櫑，豈視扂楔。",
      "其人渾樸，不施剞劂。",
      "可屬大事，敦厚如勃。",
      "琦汝副衍，知人予哲。",
      "惟脩惟靖，立朝巘巘。",
      "言論磥砢，忠誠特達。",
      "祿微身賤，其志不怯。",
      "嘗詆大臣，亟遭貶黜。",
      "萬里歸來，剛氣不折。",
      "屢進直言，以補予闕。",
      "素相之後，含忠履潔。",
      "昔爲御史，幾叩予榻。",
      "至今諫疏，在予箱匣。",
      "襄雖小臣，名聞予徹。",
      "亦嘗獻言，箴予之失。",
      "剛守粹慤，與脩儔匹。",
      "並爲諫官，正色在列。",
      "予過汝言，無鉗汝舌。",
      "皇帝明聖，忠邪辨別。",
      "舉擢俊良，掃除妖魃。",
      "衆賢之進，如茅斯拔。",
      "大奸之去，如距斯脫。",
      "上倚輔弼，司予調燮。",
      "下頼諫諍，維予紀法。",
      "左右正人，無有邪孽。",
      "予望太平，日不逾浹。",
      "皇帝嗣位，二十二年。",
      "神武不殺，其默如淵。",
      "聖人不測，其動如天。",
      "賞罰在予，不失其權。",
      "恭己南面，退姦進賢。",
      "知賢不易，非明不得。",
      "去邪惟難，惟斷乃克。",
      "明則不貳，斷則不惑。",
      "既明且斷，惟皇之德。",
      "羣下踧踖，重足屏息。",
      "交相告語，曰惟正直。",
      "毋作側僻，皇帝汝殛。",
      "諸侯危慄，墜玉失舄。",
      "交相告語，皇帝神明。",
      "四時朝覲，謹脩臣職。",
      "四夷走馬，墜鐙遺策。",
      "交相告語，皇帝神武。",
      "解兵脩貢，永爲屬國。",
      "皇帝一舉，羣臣懾焉。",
      "諸侯畏焉，四夷服焉。",
      "臣願陛下，壽萬千年。"
    ],
    "added_time": "2026-01-02 12:57:23"
  },
  {
    "source_file": "poet.song.30000.json",
    "title": "題致仕李太傅園亭",
    "author": "司馬光",
    "paragraphs": [
      "漢家飛將種，氣概耿清秋。",
      "解去金貂貴，來從洛社遊。",
      "清商擁高宴，華館带長流。",
      "可笑班超老，崎嶇萬里侯。"
    ],
    "added_time": "2026-01-02 12:57:25"
  },
  {
    "source_file": "poet.song.229000.json",
    "title": "懷珦潜山",
    "author": "釋行海",
    "paragraphs": [
      "楚雨吳烟動客思，江梅發後失歸期。",
      "傳來蹤跡渾無定，飄泊情懷已可知。",
      "鼓角每驚多事日，鶑花空度少年時。",
      "與君如此長相別，苦樂同心更有誰。"
    ],
    "added_time": "2026-01-02 12:57:27"
  },
  {
    "source_file": "poet.song.112000.json",
    "title": "落花十絕  其一○",
    "author": "馮時行",
    "paragraphs": [
      "朝來酌酒尚芳菲，醉眼醒時已覺稀。",
      "苦妬妖饒鶑拂下，解憐飄泊燕銜歸。"
    ],
    "added_time": "2026-01-02 12:57:49"
  },
  {
    "source_file": "poet.song.247000.json",
    "title": "吳種柳枉教輒復奉答",
    "author": "艾性夫",
    "paragraphs": [
      "天地窮東野，江湖困子長。",
      "逢人雙白眼，衒俗小紅裳。",
      "舊句傳楓冷，新吟带柳香。",
      "還能相料理，亦足慰淒凉。"
    ],
    "added_time": "2026-01-02 12:58:00"
  },
  {
    "source_file": "poet.song.179000.json",
    "title": "偈頌一百零一首  其九七",
    "author": "釋慧性",
    "paragraphs": [
      "二月春過半，園林一樣新。",
      "傍花看蝶舞，近柳聽鶑吟。",
      "遠客來相訪，還曾悟此心。",
      "林鄭珍，井底種林檎。",
      "今年桃李貴，一顆直千金。"
    ],
    "added_time": "2026-01-02 12:58:23"
  },
  {
    "source_file": "poet.song.179000.json",
    "title": "偈頌一百零一首  其九九",
    "author": "釋慧性",
    "paragraphs": [
      "燕語鶑吟，俱談實相。",
      "春風吹動桃李花，淡煙疎雨籠青嶂。",
      "切忌起模畫樣。"
    ],
    "added_time": "2026-01-02 12:58:23"
  },
  {
    "source_file": "poet.song.207000.json",
    "title": "鄭天谷寫神隨喜說偈",
    "author": "白玉蟾",
    "paragraphs": [
      "大道本來無形，安得這般面觜。",
      "是你不合带來，只得任他贊毀。",
      "三分似人，七分似鬼。",
      "不是骷髏，不是傀儡。",
      "這箇是第幾箇身，這箇是第幾箇你。",
      "有人更問如何，向道劍去久矣。",
      "三尺浪高魚化龍，癡人猶戽夜塘水。"
    ],
    "added_time": "2026-01-02 12:59:15"
  },
  {
    "source_file": "poet.song.3000.json",
    "title": "題張處士溪居",
    "author": "王禹偁",
    "paragraphs": [
      "雲裏寒溪竹裏橋，野人居處絕塵囂。",
      "病來芳草生漁艇，睡起殘花落酒瓢。",
      "閑把道書尋晚逕，靜携茶鼎洗春潮。",
      "長洲懶吏頻過此，爲愛盤飧有藥苗。"
    ],
    "added_time": "2026-01-02 12:59:29"
  },
  {
    "source_file": "poet.song.3000.json",
    "title": "初拜拾遺遊瓊林苑",
    "author": "王禹偁",
    "paragraphs": [
      "開宴曾遊此綴行，五年爲吏別仙鄉。",
      "杏園鶑蝶如相識，應怪重來蒨綬香。"
    ],
    "added_time": "2026-01-02 12:59:29"
  },
  {
    "source_file": "poet.song.124000.json",
    "title": "送許侍郎知宣州",
    "author": "韓元吉",
    "paragraphs": [
      "我公名滿東西川，一持使節幾十年。",
      "橋經萬里坂九折，兒童學語知公賢。",
      "上皇詔下嗟見晚，歸來荷橐趨甘泉。",
      "平生所學欲盡試，新語僅奏囊中篇。",
      "兩淮破碎頼整理，百工蠱敝資鑱鎸。",
      "念公雖老猷自壯，何謂宜去請益堅。",
      "玉音三諭不可挽，一麾且復臨江壖。",
      "宣城景物今更妍，木瓜如瓠栗如拳。",
      "敬亭山下躡遊屐，疊嶂樓中呼酒船。",
      "謝公已往詩句在，公有妙語真齊肩。",
      "却招李白弔杜牧，收攬風月酬雲煙。",
      "中原未復敵未滅，政成請公須著鞭。",
      "吾君有意詢黄髮，廟堂之謀當萬全。"
    ],
    "added_time": "2026-01-02 12:59:37"
  },
  {
    "source_file": "poet.song.198000.json",
    "title": "悼秦醫",
    "author": "劉克莊",
    "paragraphs": [
      "最曉陰陽證，於身獨不靈。",
      "有妻持舊肆，無子學遺經。",
      "蟲蝕抄方篋，莎生曬藥庭。",
      "城中醫絕少，堪惜爾彫零。"
    ],
    "added_time": "2026-01-02 12:59:39"
  },
  {
    "source_file": "poet.song.198000.json",
    "title": "戍婦詞三首  其一",
    "author": "劉克莊",
    "paragraphs": [
      "織錦爲書寄鴈飛，功名從古恨無機。",
      "良人白首沙場裏，何日封侯建節歸。"
    ],
    "added_time": "2026-01-02 12:59:39"
  },
  {
    "source_file": "poet.song.42000.json",
    "title": "元正二日小宴呈席客",
    "author": "韋驤",
    "paragraphs": [
      "二日新年半月春，朝來小雨破輕塵。",
      "依稀带雪梅枝老，彷彿籠金柳色勻。",
      "投隙會并宜勉强，轉頭光景祇逡巡。",
      "不應萬點花飛後，方許傷多酒入脣。"
    ],
    "added_time": "2026-01-02 13:00:07"
  },
  {
    "source_file": "poet.song.13000.json",
    "title": "聚蚊",
    "author": "梅堯臣",
    "paragraphs": [
      "日落月復昏，飛蚊稍離隙。",
      "聚空雷殷殷，舞庭煙冪冪。",
      "蛛網徒爾施，螗斧詎能磔。",
      "猛蝎亦助惡，腹毒將肆螫。",
      "不能有兩翅，索索緣暗壁。",
      "貴人居大第，蛟綃圍枕席。",
      "嗟爾於其中，寧夸觜如戟。",
      "忍哉傍窮困，曾未哀癯瘠。",
      "利吻競相侵，飲血自求益。",
      "蝙蝠空翱翔，何嘗爲屏獲。",
      "鳴蟬飽風露，亦不慙喙息。",
      "薨薨勿久恃，會有東方白。"
    ],
    "added_time": "2026-01-02 13:00:18"
  },
  {
    "source_file": "poet.song.25000.json",
    "title": "寄題杭州通判胡學士官居詩四首 月岩齋",
    "author": "文同",
    "paragraphs": [
      "月爲太陰精，石亦月之類。",
      "月常寄孕於石中，事理如此何足異。",
      "天地始分判，日月各一物。",
      "既名物乃入形器，安有形器不消沒。",
      "况此日與月，曉夜東西走。",
      "珠流璧轉無暫停，豈與天地同長久。",
      "其爲勞苦世共知，惟是月有生死時。",
      "既然須常換新者，人但不見神所爲。",
      "日須天上生，月必地中産。",
      "君不見虢州朱陽縣之山谷間，纔成未就知何限。",
      "石有不才者，往往其卵毈。",
      "靈媼棄置不復惜，任人取去爲珍玩。",
      "佳者留之待天取，藏滿庫樓千萬許。",
      "彥瞻博物天下稱更無，定不以予之說爲寱語。",
      "予恐世人不知嵩丘岩洞中，中有八萬二千修月戶。",
      "其人所食盡玉屑，昔有王生見之滿襆提斤斧。",
      "應是當年靈鷲山，直自天竺飛落西湖前。",
      "其上有石妊月月已滿，此人朅來就彼剜剔歸上天。",
      "所以此石拆𠠦不復合，至今神胞所附之處其痕圓。",
      "拋擲道傍凡幾歲，風刷雨淋塵土穢。",
      "子平一見初動心，輦致東齋自摩洗。",
      "更選他山相擁列，就中獨爾一峰最奇絕。",
      "每至瑶魄流光下照時，玉柱橫欹無少缺。",
      "子平謂我同所嗜，萬里書之特相寄。",
      "邀我爲詩我豈能，窗前累日臨空紙。",
      "遥想岩前寶穴通，玉蟾從此去無蹤。",
      "請君爲我細書字於側，名爲月母峰。"
    ],
    "added_time": "2026-01-02 13:00:50"
  },
  {
    "source_file": "poet.song.25000.json",
    "title": "送無演歸成都",
    "author": "文同",
    "paragraphs": [
      "曾讀契嵩輔教編，浮屠氏有不可忽。",
      "後於京師識懷璉，彼上人者尤奇倔。",
      "余嘗從容問其友，璉復爲余道居訥。",
      "是三大士才過人，所畜豈肯吾儒屈。",
      "文章汪洋道義富，不止區區事其佛。",
      "余思此等更誰似，蜀有人焉頗超越。",
      "成都敏行字無演，所謂萬星中一月。",
      "想嵩璉訥見須避，不爾往往被呵咄。",
      "通禪曉律兩無礙，前會定預耆闍崛。",
      "群經列史固汗漫，獨泛其深仍出沒。",
      "外之所精者書畫，不問不語常若吃。",
      "計其夏臘殊未幾，在大衆中誠突兀。",
      "余守陵陽至窮陋，雨浸一春泥汩汩。",
      "英磎磽磝磴道嶮，行客欷歔上崷崒。",
      "無演衝冒獨不顧，來款余門手持謁。",
      "呼之使前見已喜，相貌圓滿藏神骨。",
      "清譚坐久愈飄灑，頓遣塵襟落如拂。",
      "新詩古文覽嘉貺，氣格俊健凌霜鶻。",
      "觀其衮衮出論議，收斂便可與簪笏。",
      "試將邀之使從仕，笑指此頂安更髪。",
      "日招與語自無厭，何乃告去苦倉卒。",
      "西城曉日照高嶺，倒搭乾陀入深樾。",
      "師歸常宜見嘉祐，此老心中已無物。",
      "好音相與頻寄惠，余在空山正伊鬰。"
    ],
    "added_time": "2026-01-02 13:00:50"
  },
  {
    "source_file": "poet.song.229000.json",
    "title": "湖上送志道歸金華",
    "author": "釋行海",
    "paragraphs": [
      "我住千巖萬岳州，金華佳處未曾遊。",
      "心期小艇頻歸洞，夢带清風獨倚樓。",
      "野店霜深聞寒雁，水村月淡見沙鷗。",
      "明朝還憶西湖上，楊柳芙蓉正暮秋。"
    ],
    "added_time": "2026-01-02 13:01:04"
  },
  {
    "source_file": "poet.song.235000.json",
    "title": "次韻王介山別齋職",
    "author": "方一夔",
    "paragraphs": [
      "葛溪練練鋪瓊氈，仙人燒丹幾何年。",
      "庠老三年住仙窟，歸騎踟躕鞭不前。",
      "當今越雪竟誰是，危坐臯比紛不恥。",
      "區區升斗老英雄，得失何殊釣溫水。",
      "惟君挾策從東來，家傳瓢履師顔回。",
      "後來終竟祠石室，此去應難隠釣臺。",
      "青山笑我逢遲暮，怪奇文字無人覷。",
      "誰麾清夢落東安，疎頑尚費推擠去。",
      "悠悠雲水交情中，荆州篠簜慙中空。",
      "琤餘韻逐飛鞚，詩老箭鋒那可衝。",
      "男兒事業人人有，氣概相期向杯酒。",
      "他年擁節過子陵，莫道故交翻覆手。"
    ],
    "added_time": "2026-01-02 13:01:12"
  },
  {
    "source_file": "poet.song.235000.json",
    "title": "次韻洪復翁辭沃氏招館",
    "author": "方一夔",
    "paragraphs": [
      "可憐傾城無蹇修，睥睨欲媲王與侯，年華荏苒春復秋。",
      "夜彈古詞韻三州，紛紛箏笆沸啁啾，忽爾雅操聲俱收。",
      "我亦少小獵九丘，掩鼻利達視若蕕，秣厲欲洗平生羞。",
      "羲娥鞭後逝莫留，誰麾衰暮出巖幽，丁丁斤斧愁林搜。",
      "苞裹破硯開荒疇，詩卷千束喘兩牛，隘視宇宙前無儔。",
      "頼有夫子紛應酬，冷然獨繭繅長抽，讕言不作詩帳囚。",
      "旁人指我作書郵，雙雙紫芒炯中洲，談笑不下孫叔優。",
      "交情雲水空悠悠，肯爲腐鼠瞥下韝。",
      "湖海何處無俊游，對面不識非我謀。",
      "醉呼梅花居上頭，高寒不落第二流。",
      "我亦倒囊出饑猴，雪中雙屨追清游。"
    ],
    "added_time": "2026-01-02 13:01:12"
  },
  {
    "source_file": "poet.song.112000.json",
    "title": "雲巖",
    "author": "馮時行",
    "paragraphs": [
      "樅陽之陽羌廬峰，千巖萬壑雲濛濛。",
      "仙人往往遊其中，安期羨門喬與松。",
      "天或使之爲扃封，咫尺象外不可通。",
      "我昔杖履秋將窮，洞宮蕭森還遽匆。",
      "至今魂夢江南東，聞君斸石蒼崖穹。",
      "下燕衆客幽襟同，君真庶幾羌俗翁。",
      "作詩疾驅勤僕僮，斬薙薈蔚煩祝融。",
      "木章竹箇羣巔空，要使恢廓無蔽蒙。",
      "指麾八極呼雲風，坐與九江爭俊雄。",
      "當有騎鶴來遐沖，與君論道如崆峒。",
      "去之勿疑求大功，慎勿顧此杉楠楓。"
    ],
    "added_time": "2026-01-02 13:01:29"
  },
  {
    "source_file": "poet.song.107000.json",
    "title": "遊盤龍涉傅巖有感簡朝宗",
    "author": "歐陽澈",
    "paragraphs": [
      "招提清曠朅來游，潑墨嵐光眼界幽。",
      "黄絹碑亡思子禮，碧雲詩好憶湯休。",
      "風簷目送書空雁，烟塢愁聞喚雨鳩。",
      "銷鑠睡魔澆茗盌，矮窗拾得一簷秋。"
    ],
    "added_time": "2026-01-02 13:01:51"
  },
  {
    "source_file": "poet.song.156000.json",
    "title": "浮梁舟行",
    "author": "趙公豫",
    "paragraphs": [
      "一棹沿溪上，沙明水更清。",
      "迷濛細雨濕，起落片帆輕。",
      "磐石中流出，新篁遠岸生。",
      "客心無所繫，閒坐聽春鶑。"
    ],
    "added_time": "2026-01-02 13:02:04"
  },
  {
    "source_file": "poet.song.146000.json",
    "title": "次韻謝處州鄉人二首  其一",
    "author": "項安世",
    "paragraphs": [
      "聽說江湖萬里身，十年流轉狎波神。",
      "鄉心只羨秋鷹急，世味如何臈蟻醇。",
      "耳識吳音疑故舊，眼看南士覺尖新。",
      "袖中詩句清如許，何啻他鄉見似人。"
    ],
    "added_time": "2026-01-02 13:02:29"
  },
  {
    "source_file": "poet.song.134000.json",
    "title": "遷雞柵歌",
    "author": "陸游",
    "paragraphs": [
      "烏雞買來逾歲年，庭中赤幘何昂然。",
      "吾孫初生畏晨唱，家人共議欲汝捐。",
      "鳥窮必啄奴豈憚，雞賣將烹吾所憐。",
      "貴人賤畜雖古訓，物理寧不思兩全。",
      "舊棲况亦苦沮洳，新柵幸可圖完堅。",
      "東園稍去房奧遠，挾雌將雛從此遷。",
      "竹簞朝暮有餘粒，瓦缶亦自盛清泉。",
      "喈喈風雨守汝職，腷膊勿恤驚吾眠。"
    ],
    "added_time": "2026-01-02 13:02:36"
  },
  {
    "source_file": "poet.song.216000.json",
    "title": "雨中過陸家園",
    "author": "張至龍",
    "paragraphs": [
      "斜搭鞦韆窗半扃，行人屐送隔牆聲。",
      "群花相倚啼妝面，苦不催晴怨懶鶑。"
    ],
    "added_time": "2026-01-02 13:03:05"
  },
  {
    "source_file": "poet.song.35000.json",
    "title": "西省種竹偶書呈同省諸公并寄鄧蘇二翰林",
    "author": "劉攽",
    "paragraphs": [
      "五月十三竹迷日，今年仍自晏陰初。",
      "分將池籞千竿翠，就得楓槐一雨餘。",
      "紅葉蒼苔相映带，南榮北戶頓蕭疏。",
      "欲爲林下諸君咏，便是濤戎亦盡書。"
    ],
    "added_time": "2026-01-02 13:03:29"
  },
  {
    "source_file": "poet.song.184000.json",
    "title": "太息",
    "author": "蘇泂",
    "paragraphs": [
      "生物趨功日夜忙，中年轉覺事茫茫。",
      "時情何限刀邊蜜，歲晚偏多葉上霜。",
      "屺岵增悲誰覆載，桃梅結實幾青黄。",
      "讀書不辦關門計，又著麻鞋走四方。"
    ],
    "added_time": "2026-01-02 13:03:49"
  },
  {
    "source_file": "poet.song.3000.json",
    "title": "送查校書從事彭門",
    "author": "王禹偁",
    "paragraphs": [
      "佐幕徐方鬢未秋，官升芸閣更風流。",
      "姓名舊在鶑遷榜，詩什重題燕子樓。",
      "漸有俸錢供藥債，應無歸夢到漁舟。",
      "公餘時上臺頭寺，珠履金貂共勝遊。"
    ],
    "added_time": "2026-01-02 13:03:51"
  },
  {
    "source_file": "poet.song.121000.json",
    "title": "證道歌  其二六三",
    "author": "釋印肅",
    "paragraphs": [
      "象駕崢嶸謾進途，氣沖牛斗耀昏衢。",
      "日月失光誰敢顧，萬邪冰爍絕名模。"
    ],
    "added_time": "2026-01-02 13:04:07"
  },
  {
    "source_file": "poet.song.229000.json",
    "title": "西湖早春",
    "author": "釋行海",
    "paragraphs": [
      "多時不向柳邊來，每箇幽亭坐一回。",
      "春哢未容鶑燕閙，芳心猶待杏桃開。",
      "飄摇水面漁舟穩，宛轉風前玉笛哀。",
      "太乙清都五雲表，冷香空鎖御園梅。"
    ],
    "added_time": "2026-01-02 13:04:11"
  },
  {
    "source_file": "poet.song.156000.json",
    "title": "望廬山",
    "author": "趙公豫",
    "paragraphs": [
      "廬山何峻極，一望盡蒼清。",
      "不辨松杉色，誰聞鐘磬聲。",
      "飛崖懸瀑布，幽谷語春鶑。",
      "堪羨巖栖士，空餘人世情。"
    ],
    "added_time": "2026-01-02 13:04:16"
  },
  {
    "source_file": "poet.song.30000.json",
    "title": "和宋子才致仕後歳旦見贈",
    "author": "司馬光",
    "paragraphs": [
      "閑官逢獻歳，拜揖亦紛然。",
      "須信家居日，方爲已有年。",
      "劬勞中外徧，名迹始終全。",
      "伯玉空搔首，蹉跎愧在前。"
    ],
    "added_time": "2026-01-02 13:04:23"
  },
  {
    "source_file": "poet.song.143000.json",
    "title": "送七兄監廟赴南宮兼呈大兄知縣二首  其一",
    "author": "周必大",
    "paragraphs": [
      "俊兄才學衆人知，富貴功名自有時。",
      "海運今看鵬怒擊，韶成始是鳳來儀。",
      "狀頭謾詫文階峻，榜眼常多紫綬垂。",
      "家有鄭公遺笏在，一聞吉語即相貽。"
    ],
    "added_time": "2026-01-02 13:04:26"
  },
  {
    "source_file": "poet.song.242000.json",
    "title": "頌古十首  其一○",
    "author": "釋雲岫",
    "paragraphs": [
      "有道君王傳號令，頻催羯鼓要花開。",
      "眼頭一曲風光好，日暖鶑聲出谷來。"
    ],
    "added_time": "2026-01-02 13:04:37"
  },
  {
    "source_file": "poet.song.146000.json",
    "title": "周子問作蕎麥麵冷淘二首  其一",
    "author": "項安世",
    "paragraphs": [
      "金魚玉带相公孫，不受膏粱貴氣吞。",
      "忽喚寒儒共湯餠，翻疑晚飯過山村。",
      "舊聞鵝鴨高飛盡，却恐神仙大藥存。",
      "一夜夢魂秋坂裏，白花朱稈映柴門。"
    ],
    "added_time": "2026-01-02 13:05:05"
  },
  {
    "source_file": "poet.song.124000.json",
    "title": "秋日雜詠六首  其五",
    "author": "韓元吉",
    "paragraphs": [
      "怪底西風別，秋香一夜繁。",
      "攢金差可擬，揉蠟巧能摶。",
      "買地宜多種，移牀且細看。",
      "江南籬菊晚，頼爾慰愁端。"
    ],
    "added_time": "2026-01-02 13:05:22"
  },
  {
    "source_file": "poet.song.13000.json",
    "title": "僧可真東歸因謁范蘇州",
    "author": "梅堯臣",
    "paragraphs": [
      "姑蘇臺畔去，雲壑付清機。",
      "野策過寒水，山童護衲衣。",
      "松門正投宿，竹笠带餘暉。",
      "誰愛杼山句，使君應性韋。"
    ],
    "added_time": "2026-01-02 13:05:26"
  },
  {
    "source_file": "poet.song.198000.json",
    "title": "發枕峰",
    "author": "劉克莊",
    "paragraphs": [
      "蒼頭奉辟書，嚴裝犯蕭辰。",
      "豈不謀出處，歲儉水菽貧。",
      "曛黑投山中，明發趨江濱。",
      "漁父隠者歟，葉舟方垂緡。",
      "相逢飄然逝，似笑來往頻。",
      "白鷗我同盟，青山吾故人。",
      "即之欲與言，邈若不可親。",
      "昔迎歸軒喜，今見行橐嗔。",
      "素願悵未諧，抱慙終此身。",
      "先賢遠志喻，千載猶如新。"
    ],
    "added_time": "2026-01-02 13:05:26"
  },
  {
    "source_file": "poet.song.252000.json",
    "title": "句  其三",
    "author": "徐月溪",
    "paragraphs": [
      "照眼粧新就，扶頭酒半醒。",
      "妖姿隨變化，薄命易飄零。"
    ],
    "added_time": "2026-01-02 13:05:51"
  },
  {
    "source_file": "poet.song.252000.json",
    "title": "句  其四",
    "author": "徐月溪",
    "paragraphs": [
      "嬌困扶頭憐半醒，淡濃宜面鬬新粧。",
      "並肩罌粟多含怨，具體牡丹惟欠香。"
    ],
    "added_time": "2026-01-02 13:05:51"
  },
  {
    "source_file": "poet.song.252000.json",
    "title": "句  其五",
    "author": "徐月溪",
    "paragraphs": [
      "礬弟墮小白，梅兄憐老蒼。",
      "仲氏似白眉，表表金玉相。"
    ],
    "added_time": "2026-01-02 13:05:51"
  },
  {
    "source_file": "poet.song.252000.json",
    "title": "句  其六",
    "author": "徐月溪",
    "paragraphs": [
      "鮮鮮金鳳花，得時亦自媚。",
      "物生無貴賤，罕見乃爲貴。"
    ],
    "added_time": "2026-01-02 13:05:51"
  },
  {
    "source_file": "poet.song.252000.json",
    "title": "句  其七",
    "author": "徐月溪",
    "paragraphs": [
      "薤葉秀且聳，蘭香細而幽。"
    ],
    "added_time": "2026-01-02 13:05:51"
  },
  {
    "source_file": "poet.song.29000.json",
    "title": "旬慮十七韻呈同舍",
    "author": "司馬光",
    "paragraphs": [
      "府官無旬休，慮問廼遊息。",
      "詔書禁從詣，還舍始朝食。",
      "緩带對藜羮，下筯免促迫。",
      "門前吏卒散，却掃謝來客。",
      "北軒有藤牀，今晨始拂拭。",
      "蓬髪亂宜梳，霜髭閑可摘。",
      "開囊曬藥物，發笥出書册。",
      "菊畦親灌浸，茶器自涓滌。",
      "於時孟秋末，天晴色紺碧。",
      "林葉雖未零，風聲已淅瀝。",
      "神明還九藏，清氣襲百脉。",
      "征夫解甲胄，疲馬脫羈靮。",
      "蜚鳥開樊籠，跳魚出鼎鬲。",
      "形骸盡我有，不復爲物役。",
      "雖非久安逸，幸得少頃適。",
      "訟庭止敲扑，咫尺異喧寂。",
      "明朝不能然，顧盼愁月夕。"
    ],
    "added_time": "2026-01-02 13:05:57"
  },
  {
    "source_file": "poet.song.117000.json",
    "title": "爲邦",
    "author": "晁公遡",
    "paragraphs": [
      "壤畫東西劔，川分上下江。",
      "論才難塞職，逐食强爲邦。",
      "曉起雨南畝，晚來風北窗。",
      "幽懷得陶寫，頼有酒盈缸。"
    ],
    "added_time": "2026-01-02 13:06:27"
  },
  {
    "source_file": "poet.song.153000.json",
    "title": "芍藥",
    "author": "許及之",
    "paragraphs": [
      "春與花垂盡，惟餘九一分。",
      "留春有紅藥，只此自超羣。"
    ],
    "added_time": "2026-01-02 13:06:31"
  },
  {
    "source_file": "poet.song.30000.json",
    "title": "西臺詩二十四韻",
    "author": "司馬光",
    "paragraphs": [
      "翰苑昔陪侍，天光辱顧瞻。",
      "寵雖承渙汗，功不立毫纖。",
      "山鹿纓頻頓，鉛刀礪不銛。",
      "拭花眸子缺，撚雪頷髭添。",
      "跼影慚尸素，胡顔處禁嚴。",
      "辭盈雖免戾，取少詎因廉。",
      "定鼎分都異，張官執法兼。",
      "剡章愚懇盡，出綍茂恩霑。",
      "原憲非無粟，胡威尚有縑。",
      "求田近瀍洛，買宅混閭閻。",
      "地僻宜花卉，兒勤付米鹽。",
      "倦遊良足悔，居吉不煩占。",
      "裘葛膚無見，囷倉飯屬饜。",
      "僧居閑可借，野步静無嫌。",
      "行樂筇枝瘦，延賓稻醴甜。",
      "麥田泥試屐，桑蔭帽低簷。",
      "愛竹忙猶種，貪書老未厭。",
      "松煙溪石潤，檀燼博山尖。",
      "牋啓來慵拆，衣冠脫怕拈。",
      "紫毫斜倚架，黄卷密垂籖。",
      "涸轍猶蒙潤，寒灰免附炎。",
      "所憂資秩滿，但願歳時淹。",
      "自是散無用，非爲智養恬。",
      "聖朝英彦富，幸許一夫潛。"
    ],
    "added_time": "2026-01-02 13:07:06"
  },
  {
    "source_file": "poet.song.3000.json",
    "title": "和陳州田舍人留別  其一",
    "author": "王禹偁",
    "paragraphs": [
      "宛丘分理藉賢明，暫輟詞臣撫百城。",
      "職罷掖垣人共惜，郡連京輔自爲榮。",
      "休吟紅藥堦前色，且聽長淮枕上聲。",
      "駐馬都門相別處，柳黄莎碧上林鶑。"
    ],
    "added_time": "2026-01-02 13:07:23"
  },
  {
    "source_file": "poet.song.16000.json",
    "title": "河決",
    "author": "石介",
    "paragraphs": [
      "崑崙山最大，峨峨橫絕域。",
      "黄河地下來，洶洶不可測。",
      "河伯一發怒，擘開崑崙石。",
      "水出東北陬，浩渺無涯極。",
      "平地水行疾，九州如咫尺。",
      "湯湯勢滔天，黎元多沈溺。",
      "上貽堯心憂，四岳舉鯀塞。",
      "鯀用汩彝倫，九載無成績。",
      "堯怒不能治，遂行羽山殛。",
      "有子其曰禹，命使嗣父職。",
      "洛中得龜書，九疇文甲坼。",
      "禹乃乘四載，周游視水迹。",
      "百川各復道，九河皆開闢。",
      "禹功既已成，水患方茲息。",
      "竊思大禹意，河九爲遠策。",
      "況云殺其溢，聞之孔安國。",
      "三代逾千年，所以無災厄。",
      "戰國爭土疆，諸侯用詐力。",
      "遷徙無常歲，湮淪不可識。",
      "隄障遏水勢，溝渠絕地脈。",
      "禹道不復究，河流有壅隔。",
      "頻爲中國患，不國不安席。",
      "從官徒負薪，河伯弗受璧。",
      "斫盡淇園竹，安救瓠子役。",
      "民力殫將竭，國材耗亦劇。",
      "四方競上疏，羣臣爭籌畫。",
      "田蚡方爲相，書來多持扼。",
      "豈顧天下利，惟以私田惜。",
      "賈讓不爲用，延年亦見斥。",
      "如何聖人功，千載復不得。",
      "皇宋運熙泰，四聖崇道德。",
      "百蠻皆臣順，萬物遂生殖。",
      "七八十年閒，人不聞金革。",
      "惟茲澶滑郡，河决亦云亟。",
      "常記天禧中，山東與河北。",
      "藁秸賦不充，遂及兩京側。",
      "騷然半海內，人心愁慘戚。",
      "河平未云幾，隄防有穴隙。",
      "流入魏博閒，高原爲大澤。",
      "良田百萬頃，盡充魚鼈食。",
      "救之成勞費，不救悲隠惻。",
      "吾君爲深慮，不食到日昃。",
      "我忝竊寸祿，素餐堪自責。",
      "不負一畚土，私輒逃丁籍。",
      "又無一言長，萬分有裨益。",
      "與世同浮沈，隨羣甘默默。",
      "亦或中夜思，斯民苦瘦瘠。",
      "四年困蝗旱，五穀餌蝥蠈。",
      "年來風雨時，纔得一秋麥。",
      "手足猶瘡痍，饑膚未豐碩。",
      "若待四體肥，斯民無愁色。",
      "不然尋九河，故道皆歷歷。",
      "一勞而永逸，此成功無歝。",
      "或可勿復治，順其性所適。",
      "徙民就寬肥，注水灌戎狄。",
      "試聽芻蕘言，三者君自擇。"
    ],
    "added_time": "2026-01-02 13:07:31"
  },
  {
    "source_file": "poet.song.13000.json",
    "title": "初見淮山",
    "author": "梅堯臣",
    "paragraphs": [
      "遊宦久去國，扁舟今始還。",
      "朝來汴口望，喜見淮上山。",
      "斷嶺碧峯出，平沙白鳥閑。",
      "南歸不厭遠，况在水雲間。"
    ],
    "added_time": "2026-01-02 13:07:44"
  },
  {
    "source_file": "poet.song.153000.json",
    "title": "虞美人草",
    "author": "許及之",
    "paragraphs": [
      "劉項英雄志，爭如溺愛何。",
      "寧無戚姬草，頼有大風歌。"
    ],
    "added_time": "2026-01-02 13:08:15"
  },
  {
    "source_file": "poet.song.184000.json",
    "title": "雜興四首  其一",
    "author": "蘇泂",
    "paragraphs": [
      "滿地秋聲皷吹同，草根無頼更寒蛩。",
      "情知萬事終摇落，忍見霜林一葉紅。"
    ],
    "added_time": "2026-01-02 13:08:43"
  },
  {
    "source_file": "poet.song.131000.json",
    "title": "幽思",
    "author": "陸游",
    "paragraphs": [
      "雲際茅茨一兩間，春來幽事日相關。",
      "臨窗靜試下巖硯，欹枕卧看靈壁山。",
      "紅練带飛俱意得，錦熏籠暖尚香慳。",
      "今朝社過添惆悵，高棟巢空燕未還。"
    ],
    "added_time": "2026-01-02 13:08:55"
  },
  {
    "source_file": "poet.song.220000.json",
    "title": "寄姚省齋",
    "author": "胡仲弓",
    "paragraphs": [
      "笑俯修欄一欠伸，年來蹤迹尚埃塵。",
      "幾曾隻字商量酒，强把篇詩料理春。",
      "風雨無情鶑口噤，江山有恨柳眉顰。",
      "不知桃李成陰未，我欲行吟避醉人。"
    ],
    "added_time": "2026-01-02 13:08:57"
  },
  {
    "source_file": "poet.song.198000.json",
    "title": "安仁驛",
    "author": "劉克莊",
    "paragraphs": [
      "偶向溪邊洗客塵，數株如玉照青蘋。",
      "凄風冷雨分宜縣，頼有梅花管領人。"
    ],
    "added_time": "2026-01-02 13:09:04"
  },
  {
    "source_file": "poet.song.229000.json",
    "title": "丁未昏  其一",
    "author": "釋行海",
    "paragraphs": [
      "異鄉芳草故鄉情，聞道烟烽滿舊京。",
      "林下豈無賢聖迹，城中唯有管絃聲。",
      "水流雲散成寥落，花笑鶑啼做太平。",
      "今日已無榮辱念，此山深處寄浮生。"
    ],
    "added_time": "2026-01-02 13:09:06"
  },
  {
    "source_file": "poet.song.107000.json",
    "title": "和前韵紀登高醉中景示世弼諸友",
    "author": "歐陽澈",
    "paragraphs": [
      "芳晨秋興浩無涯，結客凭高酒旋賒。",
      "送目喜觀雲縹緲，狂歌誰顧帽欹斜。",
      "笑他子美看茱實，要學樊川插菊花。",
      "競說今年幸逢閏，再期携手躡烟霞。"
    ],
    "added_time": "2026-01-02 13:09:41"
  },
  {
    "source_file": "poet.song.107000.json",
    "title": "世弼再和見贈又次韵復之其詞皆闢其詩中之語  其一",
    "author": "歐陽澈",
    "paragraphs": [
      "功業未能光史册，醉吟且爾會朋遊。",
      "潛心深造詩書府，摘句蘄驚翰墨流。",
      "莘野耕烟須釋耒，磻溪釣月暫乘舟。",
      "風雲一旦逢知已，直取三公位黑頭。"
    ],
    "added_time": "2026-01-02 13:09:41"
  },
  {
    "source_file": "poet.song.107000.json",
    "title": "世弼再和見贈又次韵復之其詞皆闢其詩中之語  其二",
    "author": "歐陽澈",
    "paragraphs": [
      "三尺絲桐追古意，一牀文史伴閒身。",
      "寧甘岑寂配前哲，羞逐紛華溷世人。",
      "遵轄喜投延上客，萊衣時戲奉偏親。",
      "由來善惡如冰炭，寄迹於今動擇鄰。"
    ],
    "added_time": "2026-01-02 13:09:41"
  },
  {
    "source_file": "poet.song.107000.json",
    "title": "世弼和酬因繼韵以贈之  其一",
    "author": "歐陽澈",
    "paragraphs": [
      "快意不憂原憲病，翛然常作子長遊。",
      "胸中氣焰摩星斗，筆下辭源倒峽流。",
      "閔子家風惟啜水，龜蒙活計在漁舟。",
      "杜陵太瘦多詩苦，白雪無情已滿頭。"
    ],
    "added_time": "2026-01-02 13:09:41"
  },
  {
    "source_file": "poet.song.107000.json",
    "title": "世弼和酬因繼韵以贈之  其二",
    "author": "歐陽澈",
    "paragraphs": [
      "擺除塵網縈纒累，占得壺天放曠身。",
      "世業文章俱拔萃，家傳清白恥求人。",
      "鼓琴顔巷貧而樂，褁飯桑門淡以親。",
      "聞說甑塵雖屢矣，不甘貸粟向諸鄰。"
    ],
    "added_time": "2026-01-02 13:09:41"
  },
  {
    "source_file": "poet.song.112000.json",
    "title": "馮先生訪梅於成都西郊同游十五人分韵哦詩而積不與翊日先生分僧字屬積作之",
    "author": "張積",
    "paragraphs": [
      "春回九地陽潛升，南枝破臘如酥凝。",
      "疏籬度香竹稍短，寒沙倒影溪流澄。",
      "魁然老株忽駭目，雪鱗矯矯雙龍騰。",
      "天公一叱困仆地，掀髯弄爪高曲肱。",
      "長林望斷千百株，奮首直欲青雲凌。",
      "黎州太守和羹手，十里往看車呼登。",
      "西江破曉郊路浄，合簪者誰金蘭朋。",
      "歡笑藉草飛大白，行厨載酒多於澠。",
      "風花飄摇落杯面，漱齒澆胸如嚼冰。",
      "湘流之清峴山瘦，千古邂逅一笑興。",
      "却踏東風急回首，侵夜霜月寒生稜。",
      "入門未坐亟相詫，曰今見之生未曾。",
      "成都勝事多四蜀，我欲問津雲水僧。",
      "先生功成早丐身，未老重來醉倚籐。"
    ],
    "added_time": "2026-01-02 13:10:10"
  },
  {
    "source_file": "poet.song.35000.json",
    "title": "齊州史君學士有游山詩學官諸生咸和史君又有詩二章贈之以刻石摹本示予因次韵  其一",
    "author": "劉攽",
    "paragraphs": [
      "辨如流輠解連環，稷下諸生大小山。",
      "幕府名聲收藉甚，雲泉氣味屬偷閒。",
      "茂林深壑逢迎際，細草穠花次序間。",
      "值有羽人招隠士，想君乘興不知還。"
    ],
    "added_time": "2026-01-02 13:10:19"
  },
  {
    "source_file": "poet.song.188000.json",
    "title": "冷廨面挹重湖結樓以收逸放之景扁以清斯諸友移酒落其成分韵得里字",
    "author": "洪咨夔",
    "paragraphs": [
      "寧飲三斗水，不揖褦襶子。",
      "寧食三斗葱，不踏龍斷市。",
      "伯夷聖之清，餓死不受滓。",
      "死猶清可爲，况乃未必死。",
      "幾人濁惡海，雞鳴爲利起。",
      "魏其武安門，洒削胃脯氏。",
      "揶揄首陽山，自伐我計是。",
      "使清能死人，濁者亦死耳。",
      "官居寂寞濱，不墮闤闠裏。",
      "嚚塵一關隔，宛在水中沚。",
      "樓居得未有，鑒影時自喜。",
      "天空塔戴角，湖歛沙脫觜。",
      "烏桕生晴陰，芙蕖淡秋蘂。",
      "鷺點橫烟稠，鴈掠斷雲駛。",
      "山缺女牆轉，林斜僧屋倚。",
      "江流在何許，危檣出半指。",
      "長堤苔痕平，盡日無步屣。",
      "有人爲我來，寒冰照人只。",
      "鷗盟以要之，相對弄清泚。",
      "明月不滿掬，一漱霜入齒。",
      "葹菉薋盈室，爲君種蘭茝。",
      "戶服艾盈腰，爲君攬荃芷。",
      "吾非好獨清，濁亦君所耻。",
      "千丈一寸渾，清恐不如此。",
      "出門歌濯纓，聲節中宮徵。",
      "西風騎兩鵠，碧落絕萬里。"
    ],
    "added_time": "2026-01-02 13:10:21"
  },
  {
    "source_file": "poet.song.216000.json",
    "title": "寓興十首  其一○",
    "author": "張至龍",
    "paragraphs": [
      "十年插柳枝，今與高樹齊。",
      "垂條綠春風，上有流鶑啼。"
    ],
    "added_time": "2026-01-02 13:10:25"
  },
  {
    "source_file": "poet.song.206000.json",
    "title": "重宿吳林居園亭逢雪",
    "author": "李龏",
    "paragraphs": [
      "小隠西亭爲客開，舊題詩句沒蒼苔。",
      "銀河風急驚沙度，酒作凌凘火作灰。"
    ],
    "added_time": "2026-01-02 13:10:30"
  },
  {
    "source_file": "poet.song.143000.json",
    "title": "次韻溧水令李彥平清賞圖",
    "author": "周必大",
    "paragraphs": [
      "俗吏才拘拘，書生志落落。",
      "均之窘几案，底處著丘壑。",
      "中山李長官，整暇非政學。",
      "庭虛吏早散，園古句頻琢。",
      "問之何能爾，行道輕去就。",
      "誰如班孟堅，齷齪事元舅。",
      "紛紛名利場，風俗日益蠱。",
      "腰圍黄金带，巧宦不難取。",
      "惟有佳兒孫，未易以力致。",
      "君看房杜輩，勳業照文字。",
      "徐勣尚笑之，垂誡甚切至。",
      "何如遺清白，世有賢者類。",
      "詩書聞過庭，杖屨奉安步。",
      "邑人爭指似，玉立稱祖父。",
      "豈惟慰眼前，門戶頼不仆。",
      "翁乎復何憂，弦歌樂朝暮。"
    ],
    "added_time": "2026-01-02 13:11:12"
  },
  {
    "source_file": "poet.song.153000.json",
    "title": "罌粟",
    "author": "許及之",
    "paragraphs": [
      "采苗能勝芹，摘實可當粟。",
      "缾罄罍未羞，難貯杯中醁。"
    ],
    "added_time": "2026-01-02 13:11:20"
  },
  {
    "source_file": "poet.song.153000.json",
    "title": "米囊花",
    "author": "許及之",
    "paragraphs": [
      "御米具體微，有罌無儲粟。",
      "妖艷耿春光，名佳不翅足。"
    ],
    "added_time": "2026-01-02 13:11:20"
  },
  {
    "source_file": "poet.song.153000.json",
    "title": "瑞香",
    "author": "許及之",
    "paragraphs": [
      "紫裳蒼玉佩，乞與碧紗籠。",
      "怕作行雲去，人間瑞靄空。"
    ],
    "added_time": "2026-01-02 13:11:20"
  },
  {
    "source_file": "poet.song.153000.json",
    "title": "麝香萱",
    "author": "許及之",
    "paragraphs": [
      "香客忽破鼻，從事宜到臍。",
      "憂端集無所，醉倒休扶携。"
    ],
    "added_time": "2026-01-02 13:11:20"
  },
  {
    "source_file": "poet.song.153000.json",
    "title": "紫薇花",
    "author": "許及之",
    "paragraphs": [
      "手植盤洲圃，心懷西掖垣。",
      "至今花萼上，雨露有深恩。"
    ],
    "added_time": "2026-01-02 13:11:20"
  },
  {
    "source_file": "poet.song.16000.json",
    "title": "贈張績禹功",
    "author": "石介",
    "paragraphs": [
      "李唐元和閒，文人如蠭起。",
      "李翱與李觀，言雄破奸宄。",
      "孟郊及張籍，詩苦動天地。",
      "持正不退讓，子厚稱絕偉。",
      "元白雖小道，急名愈弗已。",
      "卒能霸斯文，昌黎韓夫子。",
      "吾宋興國來，文人如櫛比。",
      "黄州才專勝，漢公氣全粹。",
      "晦之號絕羣，平地走虎兕。",
      "謂之雖駮雜，亦文中騏驥。",
      "白稹洎盧震，江沱自爲水。",
      "朱嚴兼孫僅，培塿對嶽峙。",
      "卒能霸斯文，河東柳開氏。",
      "嗟吁河東沒，斯文乃屯否。",
      "汨汨三十年，淫哇滿人耳。",
      "粵從景祐後，大儒復倡始。",
      "文人如麻立，樅樅攢戰騎。",
      "徂徠山磊砢，生民實頑鄙。",
      "容貌不動人，心膽無有比。",
      "不度蹄涔微，直欲觸鯨鯉。",
      "有慕韓愈節，有肩柳開志。",
      "今讀禹功文，予戟寒相倚。",
      "實光千里高，飛出破屋裏。",
      "龍音萬丈長，拔出重淵底。",
      "雷霆皆藏身，日星或失次。",
      "我慙年老大，才力漸衰矣。",
      "禹功氣奔壯，今方二十二。",
      "前去吾之年，猶有十四歲。",
      "今讀禹功文，魂魄已驚悸。",
      "更加十四年，世應絕儔類。",
      "卒能霸斯文，吾恐不在己。",
      "禹功幸勉旃，當仁勿讓爾。"
    ],
    "added_time": "2026-01-02 13:11:27"
  },
  {
    "source_file": "poet.song.160000.json",
    "title": "次韻韓毅伯謝人惠茶",
    "author": "王炎",
    "paragraphs": [
      "一線金沙泉脈來，官焙初香春未雷。",
      "雲龍小餠到天上，露芽濯濯千巖隈。",
      "縑緗空滿石渠閣，鴻漸經成方有託。",
      "喚作酪奴真薄夫，雪乳雲腴何可無。",
      "哦詩舌本費澆灌，畏遭水厄徒拘拘。",
      "豈知佩印乘軒客，醉飽犠尊羊鼎側。",
      "要試江山第一泉，紫鳳盤旋蒼璧圓。",
      "書生品味惟三九，性自嗜茶如嗜酒。"
    ],
    "added_time": "2026-01-02 13:12:02"
  },
  {
    "source_file": "poet.song.179000.json",
    "title": "晚望",
    "author": "劉學箕",
    "paragraphs": [
      "晚雨逆溪上，寒雲傍山飛。",
      "白鷺去洲渚，潛魚泝灣磯。",
      "舉頭行跡少，唯見暮樵歸。"
    ],
    "added_time": "2026-01-02 13:12:06"
  },
  {
    "source_file": "poet.song.117000.json",
    "title": "春回",
    "author": "晁公遡",
    "paragraphs": [
      "城郭初瞻北斗移，春回冰壑已流澌。",
      "石林背日垂寒旆，江藻舒風引細絲。",
      "物色徐看催歲換，形容先擬駐年衰。",
      "天涯草木雖無頼，亦復欣欣及聖時。"
    ],
    "added_time": "2026-01-02 13:12:09"
  },
  {
    "source_file": "poet.song.225000.json",
    "title": "元覺上人",
    "author": "釋祖欽",
    "paragraphs": [
      "妙覺明浄，元無所覺。",
      "如鄱陽湖，秋波不作。",
      "亦若匡廬，雲平月壑。",
      "笠頂西風閑去來，拄杖頭邊空索索，打碎靈龜殻。"
    ],
    "added_time": "2026-01-02 13:12:14"
  },
  {
    "source_file": "poet.song.220000.json",
    "title": "再和頤齋見寄",
    "author": "胡仲弓",
    "paragraphs": [
      "胸懷拍拍貯陽秋，萬里江山思遠悠。",
      "自笑半生行酒禁，可能一日免詩愁。",
      "圖書圍裏誰分榻，風雨中間獨倚樓。",
      "除却知心吾與汝，吟邊何事冀旁求。"
    ],
    "added_time": "2026-01-02 13:12:21"
  },
  {
    "source_file": "poet.song.112000.json",
    "title": "偈頌六十首  其四",
    "author": "釋曇華",
    "paragraphs": [
      "大丈夫，須猛烈。",
      "打破從前伎倆，直下斬釘截鐵。",
      "拈却佛祖機，拔却繫馿橛。",
      "豈不見睦州爲人太親切，拶得雲門脚折。",
      "後來兒孫不辨端倪，却向推門處辨別。",
      "若也恁麽參禪，馿年未得休歇。",
      "妙嚴不惜眉毛，與你當頭拈出。",
      "南贍部洲人，常在北鬰單越。"
    ],
    "added_time": "2026-01-02 13:12:31"
  },
  {
    "source_file": "poet.song.207000.json",
    "title": "題丹樞先生草庵",
    "author": "白玉蟾",
    "paragraphs": [
      "數朵奇峰如削玉，一溪秋水生寒綠。",
      "幸有白雲深處茅，更兼明月壇前竹。",
      "誅茅伐竹結蘧廬，現成山水可樵漁。",
      "隨緣隨分山中住，收拾摩尼如意珠。",
      "草廬道人貧徹骨，一廬瀟洒空無物。",
      "身中有寶不求人，價大難酬不拈出。",
      "朝朝暮暮了身心，山自開花鳥自吟。",
      "未見桑田成海水，夕陽幾度鎖平林。",
      "住此草廬無別術，終日凝神惟兀兀。",
      "不是十洲三島仙，亦非閬苑蓬萊客。",
      "是箇逍遥無事人，廬中涵蓄一壺春。",
      "窗前明月千年影，枕上清風萬劫聲。",
      "廬內主人那箇是，古今占斷清閑地。",
      "忽然洗面摸得鼻，不飲不食亦不寐。",
      "廬空人去烟濛濛，白鶴呼雲滿碧空。",
      "一瞻元始天尊面，處處爲廬處處同。",
      "有箇草廬小復小，此是虛空那一竅。",
      "頂頭不掛一莖茅，萬象森羅爲拱斗。",
      "劫火洞然毫末盡，此廬不壞人如舊。"
    ],
    "added_time": "2026-01-02 13:13:24"
  },
  {
    "source_file": "poet.song.35000.json",
    "title": "次韵和通判庫部會棋",
    "author": "劉攽",
    "paragraphs": [
      "三百縱橫事不平，古今仙俗判昏明。",
      "已居勝勢誰前敵，獨暗機先誤必爭。",
      "寥落寒星天欲曉，稀疏過雁雨初晴。",
      "南陽畫諾庭無訟，正頼君詩得此聲。"
    ],
    "added_time": "2026-01-02 13:13:30"
  },
  {
    "source_file": "poet.song.229000.json",
    "title": "庚午春作  其二",
    "author": "釋行海",
    "paragraphs": [
      "槜李當年是越鄉，客情何事忽清涼。",
      "霜催燕子歸南國，露逼蟲聲上北堂。",
      "野外幾重秋水白，天涯一片暮雲黄。",
      "年年有雁書難寄，無夢到家空夜長。"
    ],
    "added_time": "2026-01-02 13:13:46"
  },
  {
    "source_file": "poet.song.13000.json",
    "title": "植梔子樹二窠十一本於松側",
    "author": "梅堯臣",
    "paragraphs": [
      "舉世多植梨，而我學種梔。",
      "顔色固不別，良苦誠異宜。",
      "團團綠堦側，豈畏秋風吹。",
      "同心誰可贈，爲詠昔人詩。"
    ],
    "added_time": "2026-01-02 13:14:15"
  },
  {
    "source_file": "poet.song.216000.json",
    "title": "贈湖邊柳",
    "author": "施樞",
    "paragraphs": [
      "亂撒鵝黄拂曉晴，天涯多少故人情。",
      "遊舡空逐輕陰轉，半屬春風半屬鶑。"
    ],
    "added_time": "2026-01-02 13:14:18"
  },
  {
    "source_file": "poet.song.107000.json",
    "title": "顯道和前韵見贈因復之  其二",
    "author": "歐陽澈",
    "paragraphs": [
      "清名藉甚伯夷倫，抗志孤高不辱身。",
      "縮手懶陳堯殿策，拂衣歸作傅巖人。",
      "荷公毎許青雲器，蘄我歸榮白髪親。",
      "努力會須如所祝，庶令雪恥見南鄰。"
    ],
    "added_time": "2026-01-02 13:14:48"
  },
  {
    "source_file": "poet.song.107000.json",
    "title": "夜讀元容良臣登雲閣上舊軸因走筆作詩以寄二公",
    "author": "歐陽澈",
    "paragraphs": [
      "登雲閣上二詩仙，不共凭欄僅一年。",
      "耳冷高談增企仰，目驚健筆憶攀緣。",
      "挼藍環翠應依舊，轉轂流光已屢遷。",
      "秖憶醉吟風月處，數竿修竹带輕烟。"
    ],
    "added_time": "2026-01-02 13:14:48"
  },
  {
    "source_file": "poet.song.117000.json",
    "title": "雨罷風大作",
    "author": "晁公遡",
    "paragraphs": [
      "燕寢真宜雨，卧聞風有聲。",
      "莫驚無礙睡，寧爲不平鳴。",
      "折筍低行蟻，飛梅暗打鶑。",
      "最憐兩岐麥，欹倒亂縱橫。"
    ],
    "added_time": "2026-01-02 13:14:51"
  },
  {
    "source_file": "poet.song.146000.json",
    "title": "都下次韻謝松陽沈術人二首  其一",
    "author": "項安世",
    "paragraphs": [
      "向來定遠太平平，自殿銀袍五百英。",
      "觜距不堪誇試席，齒牙無復近鄉評。",
      "重探虎穴顔何厚，忽見稽山眼暫明。",
      "頼有東陽老居士，相逢一笑又詩成。"
    ],
    "added_time": "2026-01-02 13:15:27"
  },
  {
    "source_file": "poet.song.160000.json",
    "title": "次韻韓毅伯別許宣教",
    "author": "王炎",
    "paragraphs": [
      "自說羈懷老更慵，淮山入夢碧叢叢。",
      "一尊醽醁人將別，三疊陽關曲易終。",
      "此去若無鴻鴈信，相望未免馬牛風。",
      "耕雲釣月平生事，我亦謀歸古歙中。"
    ],
    "added_time": "2026-01-02 13:15:49"
  },
  {
    "source_file": "poet.song.235000.json",
    "title": "燈下書懷二首  其二",
    "author": "方一夔",
    "paragraphs": [
      "青雲謝足下，流水暗門闌。",
      "生計作詩苦，客愁行路難。",
      "老慙鞍馬晚，窮笑硯蟾寒。",
      "歲暮餘松菊，留人仔細看。"
    ],
    "added_time": "2026-01-02 13:16:14"
  },
  {
    "source_file": "poet.song.188000.json",
    "title": "丁東泉",
    "author": "洪咨夔",
    "paragraphs": [
      "渴烏滴盡三更雨，鐵鳳敲寒六月風。",
      "湯餠困來茶未熟，爲師摇夢作丁東。"
    ],
    "added_time": "2026-01-02 13:16:36"
  },
  {
    "source_file": "poet.song.220000.json",
    "title": "次趙同叔春雨中韻",
    "author": "胡仲弓",
    "paragraphs": [
      "焚香清坐話襟期，絕勝孤篷共載時。",
      "曉雨旋添山蕨菜，春風又上海棠枝。",
      "蝶隨癡夢飛丹闕，鶑带吟聲繞墨池。",
      "小待陰晴何日定，不成學圃事樊遲。"
    ],
    "added_time": "2026-01-02 13:16:47"
  },
  {
    "source_file": "poet.song.35000.json",
    "title": "酬臨濮劉推官",
    "author": "劉攽",
    "paragraphs": [
      "治民非己長，那得士心降。",
      "爲問來鳴鳳，何如止吠厖。",
      "壺餐慚鼎食，鉛割謝矛鏦。",
      "辯士更持節，佳兵正上瀧。",
      "薄田桑十畝，小市釀千缸。",
      "自喜庭無訟，寧論智少雙。",
      "陪京開左輔，振鐸服中邦。",
      "禁臠分留印，天枝涖建幢。",
      "孤生老將至，壹意信猶矼。",
      "頼倚絃歌化，餘風勉政龐。"
    ],
    "added_time": "2026-01-02 13:17:01"
  },
  {
    "source_file": "poet.song.13000.json",
    "title": "謝賓客挽歌三首  其二",
    "author": "梅堯臣",
    "paragraphs": [
      "自昔居門下，游觀必許偕。",
      "豈將千里別，遂作九泉乖。",
      "已恨霜松折，行嗟玉樹埋。",
      "蒼生空有望，丹旐不勝懷。",
      "曩日言歸里，飛章願乞骸。",
      "今朝赤松畔，煙壠對蒼崖。"
    ],
    "added_time": "2026-01-02 13:17:37"
  },
  {
    "source_file": "poet.song.198000.json",
    "title": "湘南樓",
    "author": "劉克莊",
    "paragraphs": [
      "偶陪羣彥賦登樓，一笑聊寬故國愁。",
      "近郭山來晴檻裏，待船人立晚沙頭。",
      "春天晴雨常多變，晦日文書得小休。",
      "尚有殘錢沽老酒，落花時節約重遊。"
    ],
    "added_time": "2026-01-02 13:18:08"
  },
  {
    "source_file": "poet.song.156000.json",
    "title": "送贛州守施司諫奉祠歸吳興",
    "author": "羅願",
    "paragraphs": [
      "去國二千里，叱馭良已勤。",
      "到官一百日，啜菽念所欣。",
      "使君豈常流，早歲承華勳。",
      "螭首有故步，天香带餘熏。",
      "時清省諫紙，符竹亦再分。",
      "屬者寇雖除，遺民尚驚塵。",
      "公來鈐江右，喜氣感三軍。",
      "下擔見施設，果蘇彫瘵群。",
      "天姿夙已高，况復勇所聞。",
      "屬縣但期約，訟庭無放紛。",
      "村團不識吏，處處飽羹芹。",
      "生女戒勿怒，減輸勸其耘。",
      "惠術頗次第，歸心已鄉枌。",
      "小子謬從師，頗嘗侍朝曛。",
      "從容進逢掖，慘淡立紅裙。",
      "中坐要娛客，所陳金石文。",
      "行裝遂如此，何以充棟棼。",
      "人事與天意，嗟予豈須云。",
      "來携諫坡雨，去開崆山雲。",
      "多公能摧剛，聖慮已策勳。",
      "行藏吾有命，所願不忘君。"
    ],
    "added_time": "2026-01-02 13:18:35"
  },
  {
    "source_file": "poet.song.235000.json",
    "title": "盧明之開壚",
    "author": "方一夔",
    "paragraphs": [
      "懶作西風汗漫遊，歸謀諸婦此淹留。",
      "采花墩近初成酒，種秫田多早带秋。",
      "燕頷已空西塞夢，犢裩莫遣遠山愁。",
      "滄江留得偏醒客，袖手時凭百尺樓。"
    ],
    "added_time": "2026-01-02 13:18:41"
  },
  {
    "source_file": "poet.song.179000.json",
    "title": "長句簡敬叟季僊兼呈端夫申父晦仲",
    "author": "劉學箕",
    "paragraphs": [
      "士生樗散甘嘉遯，頫首衡茅敢尤怨。",
      "良朋益友肯顧臨，講貫漸摩篤明辨。",
      "年來瘖啞瓶守口，俗子污人如避箭。",
      "論交謾說笑金蘭，厚貌深情半譏訕。",
      "念君與我情不薄，一忝從遊一親眷。",
      "朅來終日坐書樓，喜劇論文幾昏旦。",
      "麯生風味亦不惡，抵死絕交良可嘆。",
      "胸中磊磈政須渠，吻噪腸枯頼澆灌。",
      "孟公舊不論升斗，驚座丰姿發奇觀。",
      "富文博學子游子，秀楚翹英穎鋒見。",
      "吾雖不敏逐後塵，斬將搴旗共酣戰。",
      "祇今便造無何有，相與神期遊汗漫。",
      "既無三雅伯仲叔，不有巨杯觶角散。",
      "請觀管輅揚子雲，欲作九原誰可喚。",
      "酒不離唇元乃就，三斗頓傾辭綺粲。",
      "二公洞達疏通豪，妙語仍煩下一轉。",
      "養浩堂中顒惠然，急吐才華染柔翰。"
    ],
    "added_time": "2026-01-02 13:19:34"
  },
  {
    "source_file": "poet.song.143000.json",
    "title": "樂順之司理用楊韻贊予去歲江行遊山之樂再次韻",
    "author": "周必大",
    "paragraphs": [
      "遡洄險過峽中船，頼有名山寄靜便。",
      "丘壑遂將從栗里，功名何敢夢凌烟。",
      "吾賢才術今誰敵，野老風流未可傳。",
      "趁取桃花日千里，蓬萊方丈會群仙。"
    ],
    "added_time": "2026-01-02 13:19:37"
  },
  {
    "source_file": "poet.song.216000.json",
    "title": "對雪",
    "author": "施樞",
    "paragraphs": [
      "誰使霓裳逞細腰，隨風盡日袂飄颻。",
      "飛花却訝春將遍，舞片還驚凍易銷。",
      "看熟似同鷗過渚，興仙剛道鶴沖霄。",
      "吟成誰與相酬酢，頼有疏梅伴寂寥。"
    ],
    "added_time": "2026-01-02 13:19:44"
  },
  {
    "source_file": "poet.song.29000.json",
    "title": "窮兔謠二首  其二",
    "author": "司馬光",
    "paragraphs": [
      "兔營三窟定何在，棘間塹底高丘巔。",
      "却行百步方躍入，未免餘蹤留雪田。",
      "少年何爲無惻隱，解鷹縱犬薫以煙。",
      "人言兔狡非兔狡，窘急偷生真可憐。"
    ],
    "added_time": "2026-01-02 13:19:51"
  },
  {
    "source_file": "poet.song.29000.json",
    "title": "和王介甫烘蝨",
    "author": "司馬光",
    "paragraphs": [
      "天生萬物名品夥，嗟爾爲生至么麽。",
      "依人自活反食人，性喜覆藏便垢涴。",
      "晨朝生子暮生孫，不日蕃滋踰萬箇。",
      "透疏緣隙巧百端，通夕爬搔不能卧。",
      "我歸彼出疲奔命，備北驚南厭搜邏。",
      "所擒至少所失多，捨置薫燒無術奈。",
      "加之炭上猶晏然，相顧未知亡族禍。",
      "大者洋洋迷所適，奔走未停身已墮。",
      "細者懦怯但深潛，乾死縫中誰復課。",
      "黑者抱髪亦憂疑，逃入幧頭默相賀。",
      "腥煙騰起遠襲人，袖擁鼻端時一唾。",
      "初雖快意終自咎，致爾殲夷非爾過。",
      "吾家篋笥本自貧，況復爲人苦慵惰。",
      "體生鱗甲未能浴，衣不離身成脆破。",
      "朽繒壞絮爲淵藪，如麥如麻寖肥大。",
      "虛膓不免須侵人，肯學夷齊甘死餓。",
      "醯酸蜹聚理固然，爾輩披攘我當坐。",
      "但思努力自潔清，群蝨皆當遠邇播。"
    ],
    "added_time": "2026-01-02 13:19:51"
  },
  {
    "source_file": "poet.song.16000.json",
    "title": "密直杜公作鎮于魏天章李公領使于魏明復先生客于魏熙道宰于魏因作詩寄之",
    "author": "石介",
    "paragraphs": [
      "古魏信名地，曹劉遺英躅。",
      "李唐三百年，悵爲干戈蹴。",
      "建安風不還，南皮草空綠。",
      "寥寥千餘祀，風流今始續。",
      "李杜二賢公，清猷鎮雅俗。",
      "詩名占唐代，二公本名族。",
      "聖時還並生，聲烈相薰馥。",
      "朝廷倚金湯，天子恃心腹。",
      "盛德繫物懷，威望憬夷服。",
      "千里無驚烽，三軍安食粟。",
      "休然德化厚，蒼生坐蒙福。",
      "先生服仁義，懷道輕爵祿。",
      "非其人不取，一簞亦自足。",
      "陳蕃知人明，文侯好士篤。",
      "解榻延徐孺，過門軾干木。",
      "今留二公館，德脩令問淑。",
      "熙道富天爵，孝悌聞鄉曲。",
      "孔孟信可蹈，聖賢良自勗。",
      "漢庭新射策，驟升校書局。",
      "魏縣方百里，君命往養育。",
      "二公佐世傑，二賢不碌碌。",
      "相與施禮讓，物歸不待宿。",
      "相與講道義，教行如流速。",
      "賢人時遘會，間不容薄縠。",
      "五百年一賢，今乃同時生。",
      "千里猶比肩，四賢今連甍。",
      "相聚誠可樂，相得良有情。",
      "我媿孤且陋，徒抱此寸誠。",
      "處乾歎無首，在泰非彙征。",
      "出門皆同人，坎坎于郊行。",
      "獨鶴遠無和，栖栖在陰鳴。",
      "安得雙飛翼，一翥鄴都城。"
    ],
    "added_time": "2026-01-02 13:20:05"
  },
  {
    "source_file": "poet.song.252000.json",
    "title": "楊柳",
    "author": "徐橘隠",
    "paragraphs": [
      "陰陰垂柳亂蟬嘶，柳外嬌鶑自在啼。",
      "心事太平山色好，開軒坐到日沈西。"
    ],
    "added_time": "2026-01-02 13:20:11"
  },
  {
    "source_file": "poet.song.194000.json",
    "title": "小詩謝霅川使君幫祠庭薄俸",
    "author": "程公許",
    "paragraphs": [
      "地行不必羨飛仙，驤首青雲恐疾顛。",
      "但得一廛耕谷口，底須萬騎戰祁連。",
      "齋房盡日清如水，吾道從來直似絃。",
      "頼有故人供祿米，飽餐贏得枕書眠。"
    ],
    "added_time": "2026-01-02 13:20:20"
  },
  {
    "source_file": "poet.song.35000.json",
    "title": "復次前韵",
    "author": "劉攽",
    "paragraphs": [
      "仙游欺緬邈，古事厭增加。",
      "自我新形勝，因之翫物華。",
      "不勞工子勸，無價境天賒。",
      "雲構森如畫，翬飛勢莫遮。",
      "靜看梁燕賀，閒聽野蜂衙。",
      "曹事初無壅，軍聲信不譁。",
      "倚欄歌白雪，爲客進流霞。",
      "快意凉風起，餘歡素月斜。",
      "吳趨應有始，齊難詎爲誇。",
      "夏日思王粲，名流得孟嘉。",
      "優游琴八疊，悲壯鼓三撾。",
      "遍看題詩語，飄然自一家。"
    ],
    "added_time": "2026-01-02 13:20:33"
  },
  {
    "source_file": "poet.song.169000.json",
    "title": "送陳壽老",
    "author": "葉適",
    "paragraphs": [
      "天台鴈蕩車接軫，青田又促半潮近。",
      "冠巖带壑無俗情，秋幹春荑競時盡。",
      "老窮望絕華軒過，其誰幽尋穿薜蘿。",
      "更抽奇筆向雲射，破的疊中千鴐鵝。",
      "古今文人不多出，元祐惟四建安七。",
      "性與天道亦得聞，伊洛尋源未爲失。",
      "閬風招手游太玄，麻頭制尾中興年。",
      "黄金鑄印肯輕佩，定把堯舜陳王前。",
      "我家罄懸仰見斗，簸君紅旗魑魅走。",
      "密房焰短夜苦長，雪高冰深去無鄉。"
    ],
    "added_time": "2026-01-02 13:20:54"
  },
  {
    "source_file": "poet.song.207000.json",
    "title": "純陽會",
    "author": "白玉蟾",
    "paragraphs": [
      "一點薰風舞綠槐，祝融衮火從南來。",
      "海棠落地蜂蝶去，池館無人蓮未開。",
      "溶溶一掬清和髓，純乾已作牝馬矣。",
      "岳瀆將此英雄氣，收來頓在葫蘆裏。",
      "階前十有四莢蓂，諫議夜來夢麒麟。",
      "披槲老翁自鼻笑，胞胎未兆天元春。",
      "洞賓弄巧翻成拙，蓬萊路上空明月。",
      "牆頭梅子枝上蠟，池畔榴花葉底血。",
      "生來挺挺其精神，所適性癖窮天真。",
      "驀然悟得鉛汞機，敢謂大道無楚秦。",
      "忽爾金丹成九轉，十月胎團人不問。",
      "撼動乾坤走鬼神，青雲白鶴方解悶。",
      "天下後世思真人，常與真人慶誕辰。",
      "櫻笋厨開正來日，釋氏亦欲制蠟人。",
      "不知故事自誰始，實是五代譙陵起。",
      "王詵建會集冠褐，飛來白鶴不知幾。",
      "次則蕭氏建宅仙，七閩萬戶生祥煙。",
      "一郡二郡漸風化，駸駸知省洞賓賢。",
      "城南城北走幾次，人亦不知回老是。",
      "但見老松作人語，先生携墨歸誰氏。",
      "太平寺裏作篇詩，又道摩鏡嫌人癡。",
      "岳陽市心一長嘯，鐵笛無聲今幾時。",
      "寶婺有人潘氏子，功名願足心肺喜。",
      "髫年崇奉迄今日，四海杖屨紛如蟻。",
      "萬指叢中見玉蟾，不作衣衫襤褸嫌。",
      "題詩祝君勵金石，晨香夕燭增肅嚴。",
      "妙通老人暗撫掌，何年熊羆入夢想。",
      "待渠崢嶸欲及笄，整頓衣鉢福無量。",
      "半千白鶴呼青雲，青雲深處瓊梅新。",
      "有人要問飛昇事，只看天邊日月輪。"
    ],
    "added_time": "2026-01-02 13:21:56"
  },
  {
    "source_file": "poet.song.207000.json",
    "title": "贈城西謝知堂",
    "author": "白玉蟾",
    "paragraphs": [
      "蓬萊山上神仙翁，道貌挺挺喬如松。",
      "雙眸炯炯黑於漆，臉邊隠隠如桃紅。",
      "有時仰天笑開口，撮起崑崙歸右手。",
      "忽然虛空跌落地，不覺滿腹藏星斗。",
      "有時驚起老龍號，一口汲盡滄浪波。",
      "打破混沌揣出骨，拈起芥子貯山河。",
      "偃月爐中煮天地，煎煉日魄并月髓。",
      "笑把葫蘆禁鬼神，杖頭挑起山和水。",
      "欒巴噀飯飛成蜂，左慈剪艾化爲龍。",
      "夏月梅花冬月電，似此伎倆問呂鍾。",
      "撮土爲香猶是假，水底麒麟取作酢。",
      "鬼神眼睛突出外，無根樹下騎鐵馬。",
      "工夫到處戲極時，拈弄造化如兒嬉。",
      "大蟲舌上翻筋斗，却笑金剛學畫眉。",
      "女皇要補西天竅，煉石不得羲皇笑。",
      "秦皇鑿山通四溟，漢帝掣之一長笑。",
      "先生手持沒底籃，出有入無猶不凡。",
      "携此道術問四海，洞賓今正覓同參。",
      "盞裏綿包或聚散，火裏遊鱼水裏鴈。",
      "黄鶴樓前大醉時，撐眼撮與鍾離看。",
      "水盆攪散五色沙，滿地寫出龍蛇花。",
      "自將一盞逡巡酒，敢向人前化作茶。",
      "笊籬裏面一條路，透入青霄雲外去。",
      "十字街頭開鋪席，翻手覆手成雲雨。",
      "如今天下覓無人，似君道術真入神。",
      "踏遍江湖今幾春，都來一箇雲水身。"
    ],
    "added_time": "2026-01-02 13:21:56"
  },
  {
    "source_file": "poet.song.207000.json",
    "title": "雲遊歌",
    "author": "白玉蟾",
    "paragraphs": [
      "嘗記得洞庭一夜雨，無簑無笠處。",
      "偎傍茅簷待天明，村翁不許簷頭住。",
      "又記得武林七日雪，衣衫破又裂。",
      "不是白玉蟾，教他凍得皮迸血，只是寒徹骨。",
      "又記得江東夏熱時，路上石頭如火熱，教我何處歇。",
      "無扇可摇風，赤脚走不輟。",
      "又記得青城秋月夜，獨目松陰下，步虛一闋罷，口與心說話。",
      "寒煙漠漠萬籟靜，彼時到山方撮乍。",
      "又記得瀟湘些小風，吹轉華胥夢，銜山日正紅。",
      "一聲老鴉鳴，鴉鳴過耳尋無蹤。",
      "這些子歡喜，消息與誰通。",
      "又記得淮西兵馬起，枯骨排數里。",
      "欲餐又無糧，欲渴又無水。",
      "又記得一年到村落，瘟黄正作惡。",
      "人來請符水，無處堪摸索。",
      "神將也顯靈，亂把鬼神捉。",
      "又記得北邙山下行，古墓秋草生，紙錢雨未乾。",
      "白楊風瀟瀟，荒臺月盈盈。",
      "一夜鬼神哭不止，頼得度人一卷經。",
      "又記得通衢展手處，千家說慚愧，萬家說調數。",
      "倚門眼看鼻，頻頻道且過。",
      "滿面著盡笑，喝駡叫吾去。",
      "又記得入堂求掛搭，嫌我太藍縷。",
      "直堂與單位，知堂言不合。",
      "未得兩日間，街頭行得匝。",
      "復入悲田院，乞兒相混雜。",
      "又記得幾年霜天卧荒草，幾夜月明自絕倒。",
      "幾日淋漓雨，古廟之中獨自坐。",
      "受盡寒，忍盡饑，未見些子禪，未見些子道。",
      "賢哉翠虛翁，一見便憐我。",
      "說一句痛處針便住，教我行持片餉間骨毛寒。",
      "心花結成一粒紅，渠言只此是金丹。",
      "萬卷經，總是閑。",
      "道人千萬箇，豈識真常道。",
      "這些無蹺蹊，不用暗旗號。",
      "也是難，八十老翁咬鐵盤，也是易，一下新竹刀又利。",
      "說與君雲遊今幾春，蓬頭赤毿瑉，那肯教人識。"
    ],
    "added_time": "2026-01-02 13:21:56"
  },
  {
    "source_file": "poet.song.143000.json",
    "title": "胡邦衡相過賞金鳳許詩未送邦衡復作木犀會二花殆是的對偶成四韻",
    "author": "周必大",
    "paragraphs": [
      "身閒端合醉秋光，兩地名花况並芳。",
      "金作鳳形如許巧，木成犀理若爲香。",
      "髻頭自笑辜釵色，沙面誰知識带黄。",
      "莫問詩壇偃旗鼓，天生的對欠平章。"
    ],
    "added_time": "2026-01-02 13:22:10"
  },
  {
    "source_file": "poet.song.216000.json",
    "title": "分韻春字",
    "author": "施樞",
    "paragraphs": [
      "柳外鶑聲錯喚人，小樓吟苦不知春。",
      "落花飛過秋千去，一片閑情客裏身。"
    ],
    "added_time": "2026-01-02 13:22:29"
  },
  {
    "source_file": "poet.song.194000.json",
    "title": "元正和洪司令紀事二首  其二",
    "author": "程公許",
    "paragraphs": [
      "兔魄烏輪西復東，流光那肯駐顔紅。",
      "禮羅君不見溫造，志廣吾寧如孔融。",
      "難策材駑攀逸武，相期親壽轉方瞳。",
      "飛騰景暮何須問，聖處慙無一髮功。"
    ],
    "added_time": "2026-01-02 13:22:33"
  },
  {
    "source_file": "poet.song.117000.json",
    "title": "官舍",
    "author": "晁公遡",
    "paragraphs": [
      "得閒誰更傍人門，且喜深居少送迎。",
      "楊柳春風垂地影，芭蕉夜雨隔窗聲。",
      "病寬束带圍應減，愁攪枯腸睡苦輕。",
      "明日公庭有官事，又須持板候雞鳴。"
    ],
    "added_time": "2026-01-02 13:22:52"
  },
  {
    "source_file": "poet.song.230000.json",
    "title": "雨後",
    "author": "方回",
    "paragraphs": [
      "重濕抖筠籠，追凉滌瓦鍾。",
      "乏香嫌婢索，得酒頼兒供。",
      "紙潤剪彌鈍，墨膠書不濃。",
      "幽齋雨中詠，寄遠意還慵。"
    ],
    "added_time": "2026-01-02 13:23:00"
  },
  {
    "source_file": "poet.song.29000.json",
    "title": "又和并寄楊樂道十二韻",
    "author": "司馬光",
    "paragraphs": [
      "聖主樂忠諫，曲從如轉圜。",
      "玉色粹陽春，至仁生自然。",
      "所慚羣臣愚，無以稱開延。",
      "賤生何爲者，側足青規前。",
      "頑石不可鍊，安能補高天。",
      "狂簡昧大體，所依官長賢。",
      "有如驂之靷，左右隨周旋。",
      "庶幾助山甫，衮職無尤愆。",
      "緬思老成人，阻親函丈筵。",
      "豈不寸心勞，動爲纒徽牽。",
      "何當執壽巵，跪起得差肩。",
      "相顧藐無期，瞻望徒悁悁。"
    ],
    "added_time": "2026-01-02 13:23:14"
  },
  {
    "source_file": "poet.song.252000.json",
    "title": "山丹花二首  其一",
    "author": "無名氏",
    "paragraphs": [
      "烟紅露綠曉風香，燕舞鶑啼春日長。",
      "誰道使君貧且老，繡屏錦帳咽笙簧。"
    ],
    "added_time": "2026-01-02 13:23:38"
  },
  {
    "source_file": "poet.song.153000.json",
    "title": "勸農畢事呈同官  其三",
    "author": "許及之",
    "paragraphs": [
      "扶犁感爾隴頭人，自古民生合在勤。",
      "五斗空餐慙令尹，可憐無補及毫分。"
    ],
    "added_time": "2026-01-02 13:23:51"
  },
  {
    "source_file": "poet.song.34000.json",
    "title": "酴醿軒雨中",
    "author": "劉攽",
    "paragraphs": [
      "積雪猶殘雨復新，正朝日晦只逡巡。",
      "浮雲未省見白日，細草何事知青春。",
      "杖藜苦恨泥污客，解衣生憎寒著人。",
      "遷鶑來燕勢未可，天意靳靳留芳辰。"
    ],
    "added_time": "2026-01-02 13:24:01"
  },
  {
    "source_file": "poet.song.121000.json",
    "title": "頌十玄談 塵異 其三",
    "author": "釋印肅",
    "paragraphs": [
      "誰言卞璧無人鑒，但辦肯心終不賺。",
      "燎却眉毛尚不知，詢岐欲往西天探。"
    ],
    "added_time": "2026-01-02 13:24:26"
  },
  {
    "source_file": "poet.song.121000.json",
    "title": "頌十玄談 塵異 其七",
    "author": "釋印肅",
    "paragraphs": [
      "丈夫自有沖天志，不著形名非與是。",
      "交徹輝光意氣濃，金毛師子真堪畏。"
    ],
    "added_time": "2026-01-02 13:24:26"
  },
  {
    "source_file": "poet.song.42000.json",
    "title": "和李曼修孺職方謝梓守張靖子立龍圖遊春",
    "author": "馮山",
    "paragraphs": [
      "潼川侈風俗，一春事嬉遊。",
      "太守與民樂，高會邀良儔。",
      "年豐廷無訟，日夕爲歡謀。",
      "賓從相追隨，景物多訪求。",
      "名園布芳郊，寶刹依重丘。",
      "紅旗肅冠蓋，畫鼓翻倡優。",
      "人情殊未央，春意亦少留。",
      "最後司馬至，爲羅東山羞。",
      "觀棋緩带閒，試茗澄心幽。",
      "猖狂但醒醉，感慨還唱酬。",
      "清尊未放手，急景如轉頭。",
      "分司飽餘味，經世忘遠憂。",
      "来時蠶始眠，歸看場中麰。",
      "人生苟適性，不羡萬戶侯。",
      "丈夫負壯氣，安知餓填溝。",
      "得志位卿相，失時歸田疇。",
      "紛紛素所輕，大半登瀛洲。",
      "肯爲五斗米，折腰趨道周。",
      "區區事筆硯，頂踵稱恩庥。",
      "酒酣且勿去，爲我新聲謳。"
    ],
    "added_time": "2026-01-02 13:24:36"
  },
  {
    "source_file": "poet.song.188000.json",
    "title": "送興元聶帥",
    "author": "洪咨夔",
    "paragraphs": [
      "泛觀天地間，一氣如爨鼎。",
      "半鼎沸正急，半豈獨爾靜。",
      "從旁更益薪，既往漫不省。",
      "疇當起沃之，轆轤轉脩綆。",
      "長空墮旄頭，胡命懸漏頃。",
      "不戢方自焚，餘焰燎吾境。",
      "俶從淮漢擾，馴至褒斜警。",
      "勢欲合南北，事須得要領。",
      "和固不可爲，戰亦未易逞。",
      "中興關人謀，而可倚天幸。",
      "君侯富經綸，頗牧在禁省。",
      "憂國如憂家，申旦抱耿耿。",
      "袖中平戎策，直欲繫其頸。",
      "王斧下青冥，上游建巨屏。",
      "秋高馬正肥，慨慷泝巴郢。",
      "鏠旗凜太一，福星映參井。",
      "蜀從更化來，舊痛甫甦醒。",
      "風寒不善護，遂與勞復等。",
      "內勢既𨂂盭，外兵且贅癭。",
      "但嗟車轔轔，未見旗整整。",
      "胸中百萬兵，氣壓貔虎猛。",
      "凉飈送先聲，鬼蜮已匿影。",
      "自昔樹勳業，莫先拔翹穎。",
      "共功非衆材，殆類無麵餠。",
      "孔明駐漢中，欲翦漢賊梗。",
      "委心任費褘，屈膝拜許靖。",
      "笑談扼姦雄，老死不得騁。",
      "至今出師表，日月光烱烱。",
      "惜哉會潼關，不從魏延請。",
      "公才幾倍亮，謀略濟忠鯁。",
      "機會有可乘，臨事勿吹冷。",
      "秦隴咳唾定，歸衮顓國秉。",
      "頌磨浯水濱，銘勒燕然頂。",
      "諸生筆如椽，須公一笑肯。"
    ],
    "added_time": "2026-01-02 13:24:46"
  },
  {
    "source_file": "poet.song.25000.json",
    "title": "亭前高柏",
    "author": "文同",
    "paragraphs": [
      "石田磽磽地力燥，誰種雙柏已高大。",
      "長材夭矯堪巨棟，老頂縈紆若層蓋。",
      "雪下孔翠寒不起，風中笙簧清可愛。",
      "菟絲幸好求女蘿，莫倚纖柔欲無頼。"
    ],
    "added_time": "2026-01-02 13:24:55"
  },
  {
    "source_file": "poet.song.169000.json",
    "title": "送陳漫翁",
    "author": "葉適",
    "paragraphs": [
      "笠澤老龜蒙，蛹卧絲自裹。",
      "君從蓮葉畔，親領末後語。",
      "憐我未得聞，獨繭授長緒。",
      "因茲服英悟，鬰鬰副奇許。",
      "士於淪胥中，搏手架欄柱。",
      "一瓦不漂零，百世保風雨。",
      "轉圜信無難，滅木猶有懼。",
      "高翔要深泳，厚積堪重負。",
      "狂波浸三伏，回壑萬流阻。",
      "旅情方夷猶，霽色待舒吐。",
      "樵峰濃黑散，蓼岸微紅聚。",
      "進舟石門灘，小泊看佳處。"
    ],
    "added_time": "2026-01-02 13:25:24"
  },
  {
    "source_file": "poet.song.194000.json",
    "title": "送彥威姪赴類省試",
    "author": "程公許",
    "paragraphs": [
      "吾兄仙去幾何年，情未能忘一綫傳。",
      "相見幽明參勇决，正須行藝兩渾全。",
      "世科從此傳燈廣，親黨同時奏凱旋。",
      "孝友令恭天所祐，修途萬里穩加鞭。"
    ],
    "added_time": "2026-01-02 13:25:41"
  },
  {
    "source_file": "poet.song.16000.json",
    "title": "蝦蟆",
    "author": "石介",
    "paragraphs": [
      "夏雨下數尺，流水滿池泓。",
      "蝦蟆爲得時，晝夜鳴不停。",
      "幾日飽欲死，腹圓如罌瓶。",
      "巨吻自開闔，短項或縮盈。",
      "時於土坎間，突出兩眼睛。",
      "是何癡形骸，能吐惡音聲。",
      "嗟哉爾肉膻，不中爲犧牲。",
      "嗟哉爾聲粗，不中和人情。",
      "殊不自量力，更欲睥睨橫海之鱣鯨。",
      "自謂天地間，獨馳善鳴名。",
      "萬物聒皆龏，不知鐘鼓欽欽，雷霆閎閎。",
      "應龍戢腦入海底，鳳凰舉翼摩青冥。",
      "此時各默默，以避蝦蟆鳴。",
      "何時雨歇水澤涸，青臭泥中露醜形。",
      "失水無能爲，兩脚不解行。",
      "乾渴以至死，盡把枯殻填土坑。"
    ],
    "added_time": "2026-01-02 13:25:45"
  },
  {
    "source_file": "poet.song.220000.json",
    "title": "次韻答王東墅",
    "author": "胡仲弓",
    "paragraphs": [
      "元龍湖海分棲遲，懶把琴心累子期。",
      "不是三生曾有舊，如何一見便論詩。",
      "春行谷外鶑求友，月在吟邊鵲繞枝。",
      "甚欲買舟尋隠處，悔將名姓與人知。"
    ],
    "added_time": "2026-01-02 13:26:11"
  },
  {
    "source_file": "poet.song.107000.json",
    "title": "子賢和韵見酬次答之",
    "author": "歐陽澈",
    "paragraphs": [
      "詩名浪得在盧前，器識慙非叔度賢。",
      "捉月笑他吟采石，凌雲端欲賦甘泉。",
      "發硎喜淬衝牛劍，啟齒羞談使鬼錢。",
      "平世未應徒爾耳，行藏終與古人肩。"
    ],
    "added_time": "2026-01-02 13:26:13"
  },
  {
    "source_file": "poet.song.198000.json",
    "title": "五月二十七日游諸洞",
    "author": "劉克莊",
    "paragraphs": [
      "來南百慮拙，所得惟幽尋。",
      "矧余玉雪友，共此丘壑心。",
      "江亭俯虛曠，穴室窮邃深。",
      "是時薄雨收，白靄籠青岑。",
      "棄筇追野步，却扇開風襟。",
      "炎方豈必好，差遠鼙鼓音。",
      "且願海道清，莫問神州沉。",
      "徘徊惜景短，留滯畏老侵。",
      "昨遊感鶑哢，今至聞蟬吟。",
      "常恐官事縶，佳日妨登臨。",
      "譬如逃學兒，汲汲貪寸陰。",
      "何因釋膠擾，把臂偕入林。"
    ],
    "added_time": "2026-01-02 13:26:19"
  },
  {
    "source_file": "poet.song.198000.json",
    "title": "泛西湖",
    "author": "劉克莊",
    "paragraphs": [
      "桂湖亦在西，豈減潁與杭。",
      "丹橋抗崇榭，淥波浮輕航。",
      "休沐陪勝餞，軒蓋何煒煌。",
      "停橈藕華中，一目千紅裳。",
      "詎知白晝永，但覺朱夏凉。",
      "古洞半蕪廢，仙人今在亡。",
      "踞石散醉髮，吸澗澆吟腸。",
      "延緣繚溪步，詰曲經禪房。",
      "野鳥啼密竹，高蟬嘒疎楊。",
      "雖無絲管樂，談論諧宮商。",
      "諸君敏於詩，援筆如蜚翔。",
      "顧予乏華藻，山鷄追鸞皇。",
      "頗能讀古碑，所恨侵夕陽。",
      "明發復擾擾，前游未可忘。"
    ],
    "added_time": "2026-01-02 13:26:19"
  },
  {
    "source_file": "poet.song.252000.json",
    "title": "句",
    "author": "張無咎",
    "paragraphs": [
      "水晶肉白殻皮紅，色變香移味不同。"
    ],
    "added_time": "2026-01-02 13:26:25"
  },
  {
    "source_file": "poet.song.160000.json",
    "title": "喜晴行呈陳宰",
    "author": "王炎",
    "paragraphs": [
      "秋盡黄雲漲南畝，修我囷倉築場圃。",
      "不堪雨脚如懸麻，坐見禾頭欲生耳。",
      "令君意與神明通，爐熏未斷來天風。",
      "吹開六出花數點，轉盼杲杲扶桑紅。",
      "日下鳥烏聲亦樂，村北村南爭刈穫。",
      "白酒香浮老瓦盆，樵歌緩扣烏犍角。",
      "有客携家來受廛，豐登未見如今年。",
      "老農扶杖笑相語，只恐雙鳬朝日邊。"
    ],
    "added_time": "2026-01-02 13:26:45"
  },
  {
    "source_file": "poet.song.29000.json",
    "title": "介甫巫山高命光屬和勉率成篇真不知量",
    "author": "司馬光",
    "paragraphs": [
      "巫山高，巫山之高高不極。",
      "寒江西來曳練長，羣峰森羅十二戟。",
      "清狖悲號裂翠崖，老蛟怒鬭摧丹壁。",
      "輕生重利三巴客，一葉直衝高浪白。",
      "船頭吟嘯坐自如，仰視長天不盈尺。",
      "叢祠象設儼山椒，巫祝紛紛非一朝。",
      "云是高唐神女之所處，至今暮雨常蕭蕭。",
      "我聞神理明且直，興亡唯觀惡與德。",
      "安肯來從楚國君，憑依夢寐爲淫昏。",
      "襄王之心自荒惑，引領日望陽臺雲。",
      "獨不思懷王西行不復返，甲光照地屯秦軍。",
      "蠺食黔中下荆門，陵園宗廟皆燒焚。",
      "社稷飄零不復存，嗟嗟若敖蚡冒時，篳路藍縷皆辛勤。"
    ],
    "added_time": "2026-01-02 13:26:54"
  },
  {
    "source_file": "poet.song.216000.json",
    "title": "懷友人",
    "author": "施樞",
    "paragraphs": [
      "錦野重來已秀葽，雨肥梅杏粉痕銷。",
      "晚山四面子規叫，曉樹一聲婆餠焦。",
      "耐久交當如水淡，慣游身亦似蓬飄。",
      "老鶑不省春歸久，猶自教雛學徙喬。"
    ],
    "added_time": "2026-01-02 13:27:06"
  },
  {
    "source_file": "poet.song.230000.json",
    "title": "送張慵庵",
    "author": "方回",
    "paragraphs": [
      "南望閩浙北望淮，山水江東此郡佳。",
      "眼有一塵辜眺覽，腹無千古費安排。",
      "剪刀鋒快雲裁句，練带溪長月繫懷。",
      "獨見張侯富才思，不同餘子醉金釵。"
    ],
    "added_time": "2026-01-02 13:27:54"
  },
  {
    "source_file": "poet.song.188000.json",
    "title": "勸農呈丘帥  其二",
    "author": "洪咨夔",
    "paragraphs": [
      "南樓健目畧江臯，淅蔌風沙響鬢毛。",
      "草色不隨壕岸斷，柳梢恰與女牆高。",
      "碧幢紅旆三邊帥，羽扇綸巾一世豪。",
      "坐上捷書來獵獵，官軍破賊戰方鏖。"
    ],
    "added_time": "2026-01-02 13:27:57"
  },
  {
    "source_file": "poet.song.13000.json",
    "title": "禽言四首 山鳥",
    "author": "梅堯臣",
    "paragraphs": [
      "婆餠焦，兒不食。",
      "爾父向何之，爾母山頭化爲石。",
      "山頭化石可奈何，遂作微禽啼不息。"
    ],
    "added_time": "2026-01-02 13:28:05"
  },
  {
    "source_file": "poet.song.143000.json",
    "title": "邦衡再送二詩一和爲甚酥二和牛尾貍  其二",
    "author": "周必大",
    "paragraphs": [
      "追跡猶應怨獵徒，截肪何敢恨庖厨。",
      "鱠鱸湖上休誇玉，煮豆瓶中未是酥。",
      "伴食偏宜十字餠，先驅正頼一巵餬。",
      "却因玉面新名字，腸斷元正白獸壺。"
    ],
    "added_time": "2026-01-02 13:28:44"
  },
  {
    "source_file": "poet.song.39000.json",
    "title": "效醉翁吟",
    "author": "王令",
    "paragraphs": [
      "山巖巖兮谷幽幽，水無人兮自流。",
      "始與誰兮樂此，昔之遊者兮今非是。",
      "清吾樽兮潔吾斝，欲御以酒兮誰宜壽者。",
      "山蘼春兮野鹿遊，亭無人兮飛鳥下。",
      "喜公有遺兮樂相道語，從人以遊兮告以其處。",
      "髙公所望兮卑公所遊，公爲廬兮燕笑以休。",
      "摭山果以侑酒，登溪魚而供羞。",
      "仰春木以搴華，俯秋泉而潄流。",
      "公朝來兮暮去，肩乘輿兮馬兩御。",
      "來與我民兮不間以處，誰不此留兮公則去遽。",
      "花垂實兮樹生枝，我公之去兮今忽幾時。",
      "知來之不可望兮，悔去而莫追。",
      "人皆可來兮公何不歸，青山宛宛兮誰爲公思。"
    ],
    "added_time": "2026-01-02 13:28:47"
  },
  {
    "source_file": "poet.song.35000.json",
    "title": "馮當世生日  其一",
    "author": "劉攽",
    "paragraphs": [
      "申甫維崧嶽，東方本歲星。",
      "舊書容盡信，成事况親聆。",
      "南紀浮江漢，青煒變頊冥。",
      "氣和方毓粹，地勝已儲靈。",
      "德宇何寥廓，斯文實典刑。",
      "龍駒來汗血，霜刃脫青萍。",
      "智略聯三捷，規模壯六經。",
      "羽翰驚海運，辰象屬天扃。",
      "回首煙霄近，橫雲漢閣青。",
      "河圖開祕奧，龍節付儀形。",
      "萬里風聲肅，三年楚俗寧。",
      "里甿羞螮蝀，鄉校謹螟蛉。",
      "聖主思霖雨，群生望大庭。",
      "指期調鼎實，洗眼頌椿齡。",
      "授易嘗占晉，論詩竊次駉。",
      "莫言狂簡士，足記景鐘銘。"
    ],
    "added_time": "2026-01-02 13:28:59"
  },
  {
    "source_file": "poet.song.35000.json",
    "title": "馮當世生日  其二",
    "author": "劉攽",
    "paragraphs": [
      "陽月方開旦，商行接素秋。",
      "聲華臨盛際，勳業動前修。",
      "舊物詩兼禮，公望礪與舟。",
      "諫行扶廟算，威克弊邦讎。",
      "翻欲危晁氏，皆能苦絳侯。",
      "孤城雖莫可，具美亦誰侜。",
      "北關虛前事，南冠記昔遊。",
      "客惟論藥餌，書不號窮愁。",
      "迥有閒中趣，高於物外求。",
      "賓朋依白傅，潤澤借裴休。",
      "跂也身方族，時哉歲欲遒。",
      "愁無縮地術，頼有置書郵。",
      "理楫王猷拙，稱觴小陸優。",
      "傾心日夜急，滾滾大江流。"
    ],
    "added_time": "2026-01-02 13:28:59"
  },
  {
    "source_file": "poet.song.220000.json",
    "title": "張巡廟",
    "author": "胡仲弓",
    "paragraphs": [
      "說著睢陽膽已傾，單師曾此控孤城。",
      "一身肯作偷生計，千古長留不死名。",
      "廟饗毋忘艱食日，庭松猶學戰時聲。",
      "祠前碑記無尋處，頼有唐書爲發明。"
    ],
    "added_time": "2026-01-02 13:29:26"
  },
  {
    "source_file": "poet.song.194000.json",
    "title": "以西省齋事被差孟夏景靈宮朝饔跪進茶酒齋宿道山",
    "author": "程公許",
    "paragraphs": [
      "承明三入笑陳人，藥砌翻紅又一春。",
      "英轂並馳慙領袖，斐章何自稱絲綸。",
      "駿奔數幸天顔近，駑拙難勝寵渥頻。",
      "月蠹腐紅無以報，囊封敢不罄披陳。"
    ],
    "added_time": "2026-01-02 13:29:31"
  },
  {
    "source_file": "poet.song.230000.json",
    "title": "八月初二日",
    "author": "方回",
    "paragraphs": [
      "蟬聲漸漸怯西風，閒撚青枝玩菊叢。",
      "老去一身都是病，寤來萬夢總成空。",
      "喜分果餌小兒女，浪費薪蔬頑僕僮。",
      "嚴瀨家人報船至，更營樽酒惱衰翁。"
    ],
    "added_time": "2026-01-02 13:30:33"
  },
  {
    "source_file": "poet.song.169000.json",
    "title": "蔡尚書挽詞二首  其二",
    "author": "葉適",
    "paragraphs": [
      "撥沙得黄金，百鍊寫光影。",
      "飛行日月上，瑩徹肝膽醒。",
      "空山慘馬鬣，何意重爲鑛。",
      "余哀不浪施，留寄長夜炯。"
    ],
    "added_time": "2026-01-02 13:30:39"
  },
  {
    "source_file": "poet.song.216000.json",
    "title": "五到洞霄兼似沖妙",
    "author": "施樞",
    "paragraphs": [
      "多謝名山不厭人，五來此地著閑身。",
      "泉聲带雨驅煩暑，空翠縈風絕點塵。",
      "金鼎火能知應候，玉壺花自占長春。",
      "何時許證三生約，乞借烟霞與卜鄰。"
    ],
    "added_time": "2026-01-02 13:31:50"
  }
]