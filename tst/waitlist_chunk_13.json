[
  {
    "source_file": "poet.song.147000.json",
    "title": "示西林可師二首  其一",
    "author": "朱熹",
    "paragraphs": [
      "身世年來欲兩忘，一春隨意住僧房。",
      "行逢舊隠低回久，綠樹鶑啼清晝長。"
    ],
    "added_time": "2026-01-02 07:28:31"
  },
  {
    "source_file": "poet.song.185000.json",
    "title": "海棠花放簡馮元咨二首  其一",
    "author": "蘇泂",
    "paragraphs": [
      "游絲無頼小庭空，夢想君家合樹紅。",
      "曾向西川親畫得，舉家終日看屏風。"
    ],
    "added_time": "2026-01-02 07:29:10"
  },
  {
    "source_file": "poet.song.157000.json",
    "title": "憶筇杖",
    "author": "陳傅良",
    "paragraphs": [
      "岷峨山下筇竹杖，危者使安衰可壯。",
      "秦皇漢武窮兵不可得，我獨得之今丞相。",
      "前年有旨還故園，其冬急召朝日邊。",
      "半歲驅馳數千里，頼有此杖常扶顛。",
      "倉黄又別脩門去，私室無人謹呵護。",
      "夜半雷霆下取將，兒叫妻啼留不住。",
      "我聞丞相下峽時，一物無有杖自隨。",
      "屬當晏朝立仗久，憐我弱脛疲坳螭。",
      "如今步屧隨衰草，十步趑趄九步倒。",
      "假如杖在欲用之，山精海怪震怒亦不保。",
      "君不見杜陵桃竹欹，常恐失之君山湖上之風波。",
      "梓潼使君之贈尚爾耳，况自丞相還如何。"
    ],
    "added_time": "2026-01-02 07:29:16"
  },
  {
    "source_file": "poet.song.113000.json",
    "title": "呈德厚宮主先生",
    "author": "王伯淮",
    "paragraphs": [
      "九鎖松門夜不關，蓬萊分境到塵寰。",
      "仙風鶴駕來天表，白晝雲旗下世間。",
      "古洞得泉消俗病，名山有藥駐童顔。",
      "何當常對先生面，願借飛鳬日往還。"
    ],
    "added_time": "2026-01-02 07:29:57"
  },
  {
    "source_file": "poet.song.44000.json",
    "title": "續麗人行",
    "author": "蘇軾",
    "paragraphs": [
      "深宮無人春日長，沉香亭北百花香。",
      "美人睡起薄梳洗，燕舞鶑啼空斷腸。",
      "畫工欲畫無窮意，背立東風初破睡。",
      "若教回首却嫣然，陽城下蔡俱風靡。",
      "杜陵饑客眼長寒，蹇馿破帽隨金鞍。",
      "隔花臨水時一見，只許腰肢背後看。",
      "心醉歸來茅屋底，方信人間有西子。",
      "君不見孟光舉案與眉齊，何曾背面傷春啼。"
    ],
    "added_time": "2026-01-02 07:29:59"
  },
  {
    "source_file": "poet.song.228000.json",
    "title": "湖山紀遊",
    "author": "王執禮",
    "paragraphs": [
      "吳山東南秀，葱鬰盤帝城。",
      "西湖據其趾，御氣通波心。",
      "餘膏被草木，蔚眼皆欣榮。",
      "□晨天宇穆，惠風汎初晴。",
      "春色正妍妙，放懷共揚舲。",
      "中流入汗漫，曠闊無埃氛。",
      "湖光挾山淥，倒射玻璃青。",
      "絲管響空翠，樓觀森崢嶸。",
      "獻酬雜歌嘯，爛漫紛醉醒。",
      "取樂固莫並，興懷一何深。",
      "緬惟昔三賢，精爽日以沈。",
      "但餘畫像在，尚想鳴佩襟。",
      "希古秉微尚，崇雅攄恬情。",
      "羌予翳蓬藋，無復企組纓。",
      "淡泊自有得，榮華非所欣。",
      "舍舟縱散策，逸興生崚嶒。",
      "白雲引遐眺，碧岫延深登。",
      "幽期浩無涯，忽到靜者門。",
      "長松有令姿，流水無俗聲。",
      "絕磴猿可呼，出谷鶑始鳴。",
      "乃知物外境，茲象本不驚。",
      "逝耶初無將，至耶亦無迎。",
      "便將謝塵鞅，茲焉支頹齡。",
      "山鴉接晚翅，落日催行縢。",
      "歸歟賦新篇，聊復記吾曾。"
    ],
    "added_time": "2026-01-02 07:31:10"
  },
  {
    "source_file": "poet.song.228000.json",
    "title": "錦溪次趙令韻二首  其二",
    "author": "王執禮",
    "paragraphs": [
      "困人天氣近清明，花信風來拂面輕。",
      "屏却鳴騶成獨往，綠楊陰裏聽鶑聲。"
    ],
    "added_time": "2026-01-02 07:31:10"
  },
  {
    "source_file": "poet.song.253000.json",
    "title": "𠙶山曉雲歌",
    "author": "袁正",
    "paragraphs": [
      "大坤濕氣蒸嵷巃，油然勃然連蒼穹。",
      "曙窗注望東𠙶峰，須臾不見青芙蓉。",
      "初疑博山噴出紫烟縷，又疑蜃精海底推起龍王宮。",
      "東西模糊總一色，上下變幻知幾重。",
      "既非芒碭山中隠劉季，又非陽臺神女遥相通。",
      "養文玄豹隠丹壑，失巢老鶴迷青松。",
      "忽見千株萬株老枯檜，化作千丈萬丈蒼精龍。",
      "斷崖滴翠時灑灑，落花細雨春濛濛。",
      "金烏欲上海水赤，神光盪射生青紅。",
      "狂飈捲地忽吹散，依然繡出金屏風。",
      "奇奇怪怪渺無際，且將浩興收拾填心胸。"
    ],
    "added_time": "2026-01-02 07:31:12"
  },
  {
    "source_file": "poet.song.125000.json",
    "title": "王子友示詩次其韻",
    "author": "李流謙",
    "paragraphs": [
      "先生不憂窮到骨，唯惜修名易埃滅。",
      "平生窗几辛勤功，語及雲程輒嗚咽。",
      "冷曹晨炊有不續，遠道相從笑回曲。",
      "微言不足溫飽人，羨渠著斗量珠玉。",
      "風霜歲晚念慈母，黄葉翩翩積行路。",
      "烹鷄奉餐蔬自煮，繄我獨無悲此語。",
      "大厦千間要封植，期君當作垂天翼。",
      "朋友之樂可樂不，昔人願封萬戶侯。"
    ],
    "added_time": "2026-01-02 07:31:17"
  },
  {
    "source_file": "poet.song.147000.json",
    "title": "感事書懷十六韻",
    "author": "朱熹",
    "paragraphs": [
      "胡虜何年盛，神州遂陸沉。",
      "翠華棲浙右，紫塞僅淮陰。",
      "志士憂虞切，朝家預備深。",
      "一朝頒細札，三捷便聞音。",
      "授鉞無遺算，沈機識聖心。",
      "東西兵合勢，南北怨重尋。",
      "小却奇還勝，窮凶禍所臨。",
      "旃裘方舞雪，血刃已披襟。",
      "殘類隨煨燼，遺黎脫斧碪。",
      "戴商仍夙昔，思漢劇謳吟。",
      "共惜山河固，同嗟歲月侵。",
      "泉蓍久憔翠，陵柏幸蕭椮。",
      "正爾資羣策，何妨試盍簪。",
      "折衝須舊衮，出牧仗南金。",
      "衆志非難狥，天休詎可諶。",
      "故人司獻納，早晚奉良箴。"
    ],
    "added_time": "2026-01-02 07:31:52"
  },
  {
    "source_file": "poet.song.168000.json",
    "title": "代胡倉進聖德惠民詩一首",
    "author": "王阮",
    "paragraphs": [
      "平楚皆膏壤，成湯忽旱年。",
      "人知聖慮切，恩遣使臣宣。",
      "乙卯饑荒後，長沙富庶全。",
      "紀年四十載，斗米二三錢。",
      "縣縣人煙密，村村景物妍。",
      "朱蹄驕柳陌，金鐙麗花鈿。",
      "習此民成懶，加之吏不虔。",
      "力耕終苟且，勸課或遷延。",
      "綠野田多曠，潢池惡未悛。",
      "曷嘗修稼政，但見飾賓筵。",
      "豐稔時難保，盈虛理有還。",
      "自應成赤地，安得咎蒼天。",
      "義廩真良法，皇家以備先。",
      "積倉何止萬，存數僅餘千。",
      "濫以疏庸迹，來司歛散權。",
      "一身初抵此，四顧但茫然。",
      "奏發常平弊，財蒙內帑捐。",
      "敢云呈敏手，幸免奮空拳。",
      "蔑問秦輸閉，專稽稷懋遷。",
      "陸修流馬運，水作汎舟連。",
      "凡屬災傷事，深將利害研。",
      "兼并勤告諭，商旅漸喧闐。",
      "市直雖翔踴，官收却痛蠲。",
      "北來因鼎粟，南至出渠船。",
      "稍稍收成廩，紛紛出著鞭。",
      "起於衡嶽趾，環厥洞庭舷。",
      "湖北疆參錯，江西境接聯。",
      "里雖千萬遠，身亦再三遄。",
      "必務經行徧，深防賑給偏。",
      "規模頒郡吏，出納謹鄉賢。",
      "敢避風兼雨，周爰陌與阡。",
      "有時沉水底，鎮日上山巔。",
      "不復通舟楫，寧容坐馬韉。",
      "屐多穿石仄，裳慣濕河壖。",
      "江步時時到，村虛日日穿。",
      "救頭方甚急，援手詎辭胼。",
      "疇昔雖多病，馳驅却自痊。",
      "已成迷曉夜，不復憚山川。",
      "松逕行時蓋，楊花坐處氈。",
      "光華雖備使，蕭散類登仙。",
      "林密花頻剪，途窮木可緣。",
      "石欹行恐壓，溪漲涉疑漩。",
      "昔出正初吉，今經六下弦。",
      "奔忙馳似箭，來往轉如圜。",
      "王事歌苞杞，歸心却杜鵑。",
      "力雖疲險阻，志務報陶甄。",
      "憶昨初行日，蕭然亦可憐。",
      "餓羸皆偃仆，疾疫更牽纏。",
      "詎止家徒壁，多遺屋數椽。",
      "葛根殫舊食，竹米繼新饘。",
      "略救朝昏急，終非肺腑便。",
      "聲音中改變，形質外羸孱。",
      "氣苶胸排骨，神昏眼露圈。",
      "步欹身欲仆，頭褪髮俱卷。",
      "婦餒心成疾，兒啼口墜涎。",
      "亂花生目睫，炎火亢喉咽。",
      "裊裊渾無力，昏昏只欲眠。",
      "盡攣持耒手，頓削負薪肩。",
      "狀貌已成鬼，號呼幾亂蟬。",
      "獸窮思曠野，魚困想清泉。",
      "山僻無人到，帷驚有使褰。",
      "初聞爭欲走，稍定使來前。",
      "爾俗饑雖困，吾君施體乾。",
      "知民方疾苦，遣吏撫迍邅。",
      "置院收鰥寡，分場賑市廛。",
      "貸粮招復業，散種使耕田。",
      "寒給衾禂暖，春頒藥劑煎。",
      "凡今嚴吏責，皆是恤民編。",
      "稍見兒童集，徐看父子牽。",
      "共爭扶杖聽，咸樂置郵傳。",
      "茶獻迎門禮，香浮夾道烟。",
      "耳聞身鼓舞，心切涕潺湲。",
      "坐定徐言此，從來未見焉。",
      "一時愆潤澤，萬里奏艱鮮。",
      "灌溉非無桔，精虔亦有牷。",
      "畬乾終損粟，池涸竟枯蓮。",
      "詩駭周宣魃，經書魯國蝝。",
      "坐令民皡皡，翻作泣漣漣。",
      "平日安豐稔，今朝乍疾顛。",
      "老羸如病馬，壯健若飛鳶。",
      "忽見皇恩沐，親馳使命專。",
      "聽言初挾纊，拜賜悉鳴絃。",
      "新歲天心格，經時雨勢綿。",
      "東皋耕澤澤，南畝溜濺濺。",
      "坎豆皆勤作，根涯悉勉旃。",
      "水耕榮唪唪，陸種茂芊芊。",
      "件件絲盈軸，方方麥薦籩。",
      "指知食欲動，目望酒先撋。",
      "舍北行歌暢，村南伐鼓淵。",
      "魚占何必夢，斗覆已明躔。",
      "甲子晴尤好，嘉平雪記填。",
      "自今知歲歲，王道永平平。",
      "撫己叨逢主，占星幸備員。",
      "耳親聞擊壤，手敢廢題牋。",
      "農事修其職，邦基頼以堅。",
      "但令倉廩實，何患犬羊羶。",
      "商克周饑止，邢存衛雨愆。",
      "定知豐稼穡，端在講戈鋋。",
      "足食繄兵法，行粮詠雅篇。",
      "願陳王朴論，一稔遂平邊。"
    ],
    "added_time": "2026-01-02 07:32:50"
  },
  {
    "source_file": "poet.song.168000.json",
    "title": "瑞麥謠一首",
    "author": "王阮",
    "paragraphs": [
      "稗草化稻疑談空，我有異麥真年豐。",
      "三歧鼎足如爭雄，兩歧對秀攢眉峯。",
      "棣華英粲花影重，黄雲列陣翻春風。",
      "問此厥初何所從，塗山之陽一牧童。",
      "手持足接復一翁，三十八雙來無窮。",
      "慶元道大天下公，漸漸擢芒瑞時雍。",
      "不生內地生邊封，天以德致驚諸戎。",
      "周家之始西徂東，彼疆爲密此界崇。",
      "已而率育四海同，帝命盖自貽牟通。",
      "漁陽昔當漢之隆，亦有此瑞堪形容。",
      "氓謠不上甘泉宮，私以譽守疑非恭。",
      "濠梁獻祥不一逢，一生二生重熙中。",
      "今年分外佳氣濃，疆吏豈敢貪天功。",
      "歸禾擬奏區區忠，仄聞聖德方謙沖。",
      "班春于郊但勸農，諭以種麥莫懶慵。",
      "大麥更戒細細舂，明年從駕巡崆峒，此飯要到滹沱供。"
    ],
    "added_time": "2026-01-02 07:32:50"
  },
  {
    "source_file": "poet.song.231000.json",
    "title": "贈壽昌墨客葉實甫",
    "author": "方回",
    "paragraphs": [
      "古人削竹以爲筆，木板爲方竹爲策。",
      "其字科斗或鳥迹，或篆或籀煤傅漆。",
      "未有今人所謂墨，晉發汲冢尚可識。",
      "地中間獲鐘鼎刻，文爲之具未爲極。",
      "何其妙哉善摹畫，束縛毫管備肸飾。",
      "鶴眼鳳咮鑿湍石，黟楮剡藤擣成足。",
      "松煙魚胞和堅密，誇精鬬巧不遺力。",
      "隸真行草最後出，萬乃不能及古一。",
      "有良弓矢無良射，器利工拙繆繩尺。",
      "風頹俗降嘆近日，四寶往往俱難得，尤艱得者墨一物。",
      "燃爇膏脂磔桐實，非膠太燥則太溢。",
      "高價玄圭詭蒼璧，其實不直瓦與礫。",
      "羲獻不起歐褚畢，亦無李杜大詩伯。",
      "顛倒吏牘冒儒籍，乳臭小兒僅甲乙。",
      "苟且研磨暗竄易，奚李縱生懼稱屈。",
      "壽昌葉老獨奇崛，陟阪涉澗負囊笈。",
      "直笏圓丸動盈百，病風手試銅蟾滴。",
      "瀲灧龍光浮五色，便覺硯中轟霹靂。",
      "金錢亦不過求索，但欲流名寄篇什。",
      "噫嘻此一怪墨客，作書轉送三歎息。",
      "物有當黑不肯黑，事有當白不肯白。"
    ],
    "added_time": "2026-01-02 07:33:02"
  },
  {
    "source_file": "poet.song.147000.json",
    "title": "感事再用回向壁間舊韻二首  其一",
    "author": "朱熹",
    "paragraphs": [
      "江北傳烽火，胡兒大入邊。",
      "已聞隳列障，不但擾屯田。",
      "借箸思人傑，摧鋒屬少年。",
      "偷安慙暇食，萬竈起愁煙。"
    ],
    "added_time": "2026-01-02 07:35:05"
  },
  {
    "source_file": "poet.song.44000.json",
    "title": "次韵答劉涇",
    "author": "蘇軾",
    "paragraphs": [
      "吟詩莫作秋蟲聲，天公怪汝鉤物情，使汝未老華髮生。",
      "芝蘭得雨蔚青青，何用自燔以出馨。",
      "細書千紙雜真行，新音百變口如鶑。",
      "異義蜂起弟子爭，舌翻濤瀾卷齊城。",
      "萬卷堆胸兀相撐，以病爲樂子未驚。",
      "我有至味非煎烹，是中之樂吁難名。",
      "綠槐如山闇廣庭，飛蝱繞耳細而清。",
      "敗席展轉卧見經，亦自不嫌翠織成。",
      "意行信足無溝坑，不識五郎呼作卿。",
      "吏民哀我老不明，相戒無復煩鞭刑。",
      "時臨泗水照星星，微風不起鏡面平。",
      "安得一舟如葉輕，卧聞郵籤報水程。",
      "蓴羹羊酪不須評，一飽且救饑腸鳴。"
    ],
    "added_time": "2026-01-02 07:35:11"
  },
  {
    "source_file": "poet.song.103000.json",
    "title": "七星巖",
    "author": "葉南仲",
    "paragraphs": [
      "斗峯遥認舊嵩臺，爲勸耕農特地來。",
      "短李高名光翠壁，僞劉真蹟沒蒼苔。",
      "洞天日永風埃靜，巖竇雲收霽色開。",
      "好景最宜供宴賞，操觚欲賦愧非才。"
    ],
    "added_time": "2026-01-02 07:35:41"
  },
  {
    "source_file": "poet.song.231000.json",
    "title": "喜程道大至約諸友二首  其一",
    "author": "方回",
    "paragraphs": [
      "東籬殘菊未成塵，所見悠然意尚真。",
      "玉瓚常聞歌旱麓，白顛何得賦車鄰。",
      "欲遵飯顆山頭路，合問深明閤裏人。",
      "頼是吾徒不全弱，能來爾汝話酸辛。"
    ],
    "added_time": "2026-01-02 07:35:46"
  },
  {
    "source_file": "poet.song.253000.json",
    "title": "題三洞",
    "author": "張大直",
    "paragraphs": [
      "雨過薰風吹面凉，芒鞋終日水雲鄉。",
      "可憐塵緒縈人久，頼有仙源引興長。",
      "山鳥無心時自語，林花有意解留香。",
      "村醪不惜杖頭費，渴似虹霓飲練光。"
    ],
    "added_time": "2026-01-02 07:36:59"
  },
  {
    "source_file": "poet.song.157000.json",
    "title": "晚春二首  其一",
    "author": "陳傅良",
    "paragraphs": [
      "萬枝寂寞待春風，風雨過多春已空。",
      "未曉啼鶑相喚語，海棠飛盡一庭紅。"
    ],
    "added_time": "2026-01-02 07:37:25"
  },
  {
    "source_file": "poet.song.228000.json",
    "title": "春日",
    "author": "柴隨亨",
    "paragraphs": [
      "芳草晴時春日低，櫻桃花發亂鶑啼。",
      "也應船上看山色，不似青山送馬蹄。"
    ],
    "added_time": "2026-01-02 07:37:26"
  },
  {
    "source_file": "poet.song.171000.json",
    "title": "夜宿龍井廣福寺分韻得來字",
    "author": "張鎡",
    "paragraphs": [
      "陽烏翅焦雲崔嵬，避熱馬轉南山隈。",
      "邊湖興熟厭頻往，幽討林落穿莓苔。",
      "澗聲引步陟層嶺，亭矗路側雙扉開。",
      "泓泉湛碧透坤軸，合有龍卧專風雷。",
      "撫欄立瞰眩奇閟，潄挹未敢持深盃。",
      "瘦筇趨寺更幽寂，苴補不到簷楹摧。",
      "老僧肅揖選凉坐，借床過夜容裴回。",
      "神靈變異亦喜客，跂脈現狀潛鱗鰓。",
      "從容瞻敬忽無靚，應憫墮世餘氛埃。",
      "堂中遺像成三老，英爽長在遊天垓。",
      "認題掃壁說前輩，今昔玩視俱悠哉。",
      "出門因愛月正午，桂子秋到須重來。"
    ],
    "added_time": "2026-01-02 07:37:47"
  },
  {
    "source_file": "poet.song.171000.json",
    "title": "七月望煙波觀對月",
    "author": "張鎡",
    "paragraphs": [
      "我生好奇難比論，流水古木期終身。",
      "卜居城隅易得趣，窗戶日與青山親。",
      "出門陂湖舊湮涸，連歲乃爾成奫淪。",
      "結亭據要雖屢賞，物景尚厭非清真。",
      "商飈入序才兩夕，猛雨盡洗炎歊塵。",
      "今晨已復暑不奈，揮汗幾欲捐衣巾。",
      "晚風引履到雲鏡，蕭爽意象生無垠。",
      "須臾從地出偉觀，光潔萬丈推冰輪。",
      "波明上下互發越，彌望但怪鎔黄銀。",
      "烟蘆窣颯雜蟲響，漁艇隠約收絲緡。",
      "人生何用計俗眼，强起口笑勝眉顰。",
      "急傾巨醆叫李白，今古不問交精神。",
      "相隨擬造廣寒闕，共醉更住三千春。"
    ],
    "added_time": "2026-01-02 07:37:47"
  },
  {
    "source_file": "poet.song.171000.json",
    "title": "登城歌",
    "author": "張鎡",
    "paragraphs": [
      "二月二十八，花開滿林鶑恰恰。",
      "春光誰遣插翅飛，雪色情知添鬢髮。",
      "暄風隨我登古城，遠樹如簇山如縈。",
      "一川渺瀰青鏡平，雲翳不定天疑行。",
      "去船住船縱復橫，日輝迸射光晶晶。",
      "逆聽萬古蒼蠅聲，眼穿故國喚不應。",
      "鼎湖龍升朝帝廷，還領舊物蘇函靈。",
      "維先忠烈爲列星，侍堯受命行專征。",
      "今上移軍復四京，實遵天時協羣情。",
      "不戰自可屈人兵，版圖悉更郡縣名。",
      "蛇荒鳥夷頒朔正，禮樂制度重修明。",
      "漏泉沛澤江海傾，小臣筆力鴻毛輕。",
      "願書詔命奔驛程，滌洗罪眚哀孤惸。",
      "霜露所墜皆驩盈，此意一笑從誰評。",
      "舊遊安期丹想成，未須遣鶴來相迎。",
      "我方居園學長生，後五百歲歸蓬瀛。"
    ],
    "added_time": "2026-01-02 07:37:47"
  },
  {
    "source_file": "poet.song.231000.json",
    "title": "以采菊東籬下悠然見南山爲韻賦十首  其一",
    "author": "方回",
    "paragraphs": [
      "九日已過一，嘉菊無人采。",
      "晴軒醉餘芳，頼有我輩在。",
      "胸著酒斗許，意闊浩如海。",
      "誰能起九原，共與推千載。",
      "兒女較唇舌，我豈爾能凂。"
    ],
    "added_time": "2026-01-02 07:38:07"
  },
  {
    "source_file": "poet.song.147000.json",
    "title": "奉陪彥集充父同游瑞巖謹次莆田使君留題之韻",
    "author": "朱熹",
    "paragraphs": [
      "踏破千林黄葉堆，林間臺殿鬰崔嵬。",
      "谷泉噴薄秋逾響，山翠空濛晝不開。",
      "一壑祇今藏勝概，三生疇昔記曾來。",
      "解衣正作留連計，未許山靈便却回。"
    ],
    "added_time": "2026-01-02 07:38:24"
  },
  {
    "source_file": "poet.song.147000.json",
    "title": "伏讀二劉公瑞巖留題感事興懷至於隕涕追次元韻偶成二篇  其一",
    "author": "朱熹",
    "paragraphs": [
      "誰將健筆寫崖陰，想見當年抱膝吟。",
      "緩带輕裘成昨夢，遺風餘烈到如今。",
      "西山爽氣看猶在，北闕精誠直自深。",
      "故壘近聞新破竹，起公無路祇傷心。"
    ],
    "added_time": "2026-01-02 07:38:24"
  },
  {
    "source_file": "poet.song.147000.json",
    "title": "伏讀二劉公瑞巖留題感事興懷至於隕涕追次元韻偶成二篇  其二",
    "author": "朱熹",
    "paragraphs": [
      "投紱歸來卧赤城，家山無處不經行。",
      "寒巖解榻夢應好，絕壁題詩語太清。",
      "陳迹一朝成寂寞，靈臺千古自虛明。",
      "傳來舊業荒蕪盡，慙愧秋原宿草生。"
    ],
    "added_time": "2026-01-02 07:38:24"
  },
  {
    "source_file": "poet.song.2000.json",
    "title": "朝日蓮",
    "author": "張詠",
    "paragraphs": [
      "少得方爲貴，根莖豈異蓮。",
      "高低全頼水，舒卷自知天。",
      "已任羣芳妒，難妨後笑偏。",
      "向明終有待，呈艷不爭先。",
      "愛重頻移席，徵求苦費錢。",
      "蘭蓀饒酷烈，桃杏愧奢妍。",
      "應瑞花中絕，標名世上傳。",
      "須栽禁池內，用表太平年。"
    ],
    "added_time": "2026-01-02 07:38:38"
  },
  {
    "source_file": "poet.song.2000.json",
    "title": "新移蓼花",
    "author": "張詠",
    "paragraphs": [
      "蓼叢疏淡老相宜，移傍清流曲岸西。",
      "紅穗已霑巫峽雨，綠痕猶带錦江泥。",
      "吟狂不覺驚幽鷺，立困翻疑在舊谿。",
      "官滿便應離此去，可憐心緒更難齊。"
    ],
    "added_time": "2026-01-02 07:38:38"
  },
  {
    "source_file": "poet.song.168000.json",
    "title": "新昌留別一首",
    "author": "王阮",
    "paragraphs": [
      "奉命誅求下戶貧，抗章懇白上官嗔。",
      "與其重歛毒千室，寧以深文中一身。",
      "吏務循良邦有頼，士雖貧賤氣宜伸。",
      "空煙亭下桃花水，好送扁舟欲去人。"
    ],
    "added_time": "2026-01-02 07:38:48"
  },
  {
    "source_file": "poet.song.46000.json",
    "title": "秧馬歌",
    "author": "蘇軾",
    "paragraphs": [
      "春雲濛濛雨淒淒，春秧欲老翠剡齊。",
      "嗟我婦子行水泥，朝分一壠暮千畦。",
      "腰如箜篌首啄雞，筋煩骨殆聲酸嘶。",
      "我有桐馬手自提，頭尻軒昂腹脇低。",
      "背如覆瓦去角圭，以我兩足爲四蹄。",
      "聳踊滑汰如鳧鷖，纖纖束藁亦可齎。",
      "何用繁纓與月題，却從畦東走畦西。",
      "山城欲閉聞鼓鼙，忽作的盧躍檀溪。",
      "歸來挂壁從高棲，了無芻秣饑不啼。",
      "少壯騎汝逮老黧，何曾蹶軼防顛隮。",
      "錦韉公子朝金閨，笑我一生蹋牛犁，不知自有木駃騠。"
    ],
    "added_time": "2026-01-02 07:38:53"
  },
  {
    "source_file": "poet.song.228000.json",
    "title": "和趙元鼎錢塘懷古韻",
    "author": "柴隨亨",
    "paragraphs": [
      "向來錢塘歌舞地，繡鞍玉勒鳴金轡，風絡柳絲鶑織翠。",
      "春風一曲杜韋娘，梨花窈窕歌霓裳，落花緩步弓鞋香。",
      "千金買笑正踟躕，回首烟浪翻五湖，禾黍傷心周大夫。",
      "韶聲變作笳聲長，逋梅蘇柳何凄凉，夜半呼天熱中腸。",
      "但見燕麥摇春風，富貴榮華一夢中，無言咄咄謾書空。",
      "吳越青山落照裏，銅駝陌上棲荆杞，翻思往事徒血指。",
      "花兮對人花轉羞，人兮對花人轉愁，花老無香人白頭。"
    ],
    "added_time": "2026-01-02 07:40:26"
  },
  {
    "source_file": "poet.song.113000.json",
    "title": "次韵李舉之玉霄亭  其一",
    "author": "曾惇",
    "paragraphs": [
      "新亭崛起最高峰，無數遥岑翠埽空。",
      "恐有謝公留屐齒，爲開摩詰畫屏風。",
      "倚江楊柳自高下，照水杏花能白紅。",
      "正欠渭川千畝竹，清陰分借頼鄰翁。"
    ],
    "added_time": "2026-01-02 07:40:31"
  },
  {
    "source_file": "poet.song.113000.json",
    "title": "次韵李舉之玉霄亭  其二",
    "author": "曾惇",
    "paragraphs": [
      "亭據城央一徑開，仍標蘭芷出蒿萊。",
      "諸峰合沓雲邊出，大舶岢峩海上來。",
      "已辦酒池供倒載，可無舞袖看低回。",
      "風煙正頼君彈壓，時遣詩鋒爲剸裁。"
    ],
    "added_time": "2026-01-02 07:40:31"
  },
  {
    "source_file": "poet.song.135000.json",
    "title": "秋夜",
    "author": "陸游",
    "paragraphs": [
      "岸幘蕭然病體輕，雨餘郊館已凉生。",
      "微風掠面酒無力，明月滿窗眠不成。",
      "葉底涓涓秋露滴，草根咽咽暗蛩鳴。",
      "屏居未免傷孤寂，頼有鄰翁約耦耕。"
    ],
    "added_time": "2026-01-02 07:40:34"
  },
  {
    "source_file": "poet.song.231000.json",
    "title": "以采菊東籬下悠然見南山爲韻賦十首  其九",
    "author": "方回",
    "paragraphs": [
      "正始有遺音，衣冠落東南。",
      "典午頼群賢，歷年百有三。",
      "吾聞運甓人，功與王謝參。",
      "晦儉佐宋齊，賣國爾乃甘。",
      "陶氏獨有孫，饑死終無慚。"
    ],
    "added_time": "2026-01-02 07:40:53"
  },
  {
    "source_file": "poet.song.243000.json",
    "title": "戲呈友人",
    "author": "陳普",
    "paragraphs": [
      "年來學道未知方，羞逐鶑花燕蝶忙。",
      "三五年加心死盡，有如魚鳥見毛嬙。"
    ],
    "added_time": "2026-01-02 07:41:42"
  },
  {
    "source_file": "poet.song.171000.json",
    "title": "石首春魚梅魚三物形狀如一而大小不同爾因賦長篇",
    "author": "張鎡",
    "paragraphs": [
      "遐陬編戶居海濱，不但生涯仰蝦蟹。",
      "煮鹽成雪雪成堆，清曝羣魚趨市賣。",
      "其間石首最得名，隨潮百萬鼙鼓聲。",
      "長艫巨艑鬭截取，急逐風便來王城。",
      "頭中有物從何得，精衛含冤口拋石。",
      "此魚腹小不容舟，只把石吞那患迮。",
      "錯將轉上泥丸宮，又疑當年潄石翁。",
      "臨流快嚥透入腦，化作鱗鬣金巃嵷。",
      "子孫詵詵仍亹亹，曰春曰梅俱可喜。",
      "醉鄉貪衒風味高，失身盤膾杯羹裏。",
      "先生趁晴携酒觴，柳色正似鵝兒黄。",
      "與渠豈暇考族譜，便結保社南湖傍。",
      "軟炊玉飯乘燕艇，撐對柴門亂花徑。",
      "併呼三子伴漁童，食肉諸公自時政。"
    ],
    "added_time": "2026-01-02 07:42:07"
  },
  {
    "source_file": "poet.song.171000.json",
    "title": "宿吳江華嚴院",
    "author": "張鎡",
    "paragraphs": [
      "宿雲蔽空溪溟濛，我船曉繫紅蓼叢。",
      "宿雨滑道樹瀝漉，我車早轉青泥衝。",
      "破程約涉一舍外，遠目未快千山供。",
      "岸傍小店換馬去，氈裘障冷披蒙茸。",
      "須臾巾蓋不容展，莽莽暗霧逢逢風。",
      "偕行客輿屢掀簸，適值官騎來憧憧。",
      "刀弓負带競硉矹，驙駟𩧄驖騅騟驄。",
      "爭前迭進步殊窘，迫暮始望橋垂虹。",
      "石塘百丈捍駭浪，間有灘磧紛魚筒。",
      "鴉羣黑白混鷗起，帆影亂點遥波中。",
      "筆床茶竈住此地，得句未必慙龜蒙。",
      "浮圖屋老且投宿，解擔正聽黄昏鐘。",
      "紗籠炙燈照佛古，展席布榻便吾慵。",
      "酒邊紙盡莫翻寫，睡覺紅日生於東。"
    ],
    "added_time": "2026-01-02 07:42:07"
  },
  {
    "source_file": "poet.song.168000.json",
    "title": "館娃宮一首",
    "author": "王阮",
    "paragraphs": [
      "釋越來妖艷，窮吳事儁遊。",
      "笑談遺廟社，繪罽及山丘。",
      "鵷宿離宮瓦，龍移別浦舟。",
      "楯陳金制巧，床瑩玉光浮。",
      "破雨驚楓落，馳煙入虎流。",
      "蓴羹摘千里，荷蓋擁長洲。",
      "緩緩花開陌，彎彎月照州。",
      "輕風香逕暖，微步屧廊幽。",
      "紅喜鱸堪切，黄嗔蟹不收。",
      "池痕測朝夕，鄉思屬溫柔。",
      "祇顧山銜日，何知餌带鈎。",
      "味於重處減，心記捧時謀。",
      "鯨鬣翻溟渤，金星犯斗牛。",
      "六千君子銳，二八國人憂。",
      "泰伯三稱讓，姑蘇一戰休。",
      "共沉那有井，獨墜苦無樓。",
      "人去扁舟遠，僧來野寺修。",
      "宮烏今駭散，臺鹿任鳴呦。",
      "月爲朱欄暗，山含翠黛愁。",
      "燭殘新別淚，泉咽舊歌喉。",
      "一代仇人事，千年壯士羞。",
      "東門抉眼在，怒氣溢潮頭。"
    ],
    "added_time": "2026-01-02 07:42:14"
  },
  {
    "source_file": "poet.song.178000.json",
    "title": "送太守傅尚書易鎮當塗二十韻",
    "author": "徐璣",
    "paragraphs": [
      "帝業江淮表，丕承七十年。",
      "太平南北共，內禪子孫傳。",
      "弓矢深櫜橐，桑麻鬰壠阡。",
      "江河春混混，雨露夜涓涓。",
      "治久情多縱，才卑氣或偏。",
      "穹蒼宜予弼，淵默正思賢。",
      "四世忠勳積，三朝節概全。",
      "威儀新禹服，光彩舊星躔。",
      "本以文爲治，尤知政有權。",
      "粟紅初穰穰，榆散亦翩翩。",
      "國似傳東魯，名能躐潁川。",
      "殊恩方錫馬，盛美又臨軒。",
      "易鎮旌旗遠，趨朝劍履便。",
      "想知環去旆，咸似渴思泉。",
      "典誥黄麻出，衣冠紫禁聯。",
      "安危看去就，扶掖頼精專。",
      "江岸梅花小，山城桂影圓。",
      "歌思惟兩地，動化及無邊。",
      "相復中興舊，書重說命篇。",
      "元勳列青史，焜燿祖宗前。"
    ],
    "added_time": "2026-01-02 07:42:26"
  },
  {
    "source_file": "poet.song.178000.json",
    "title": "上葉侍郎十二韻",
    "author": "徐璣",
    "paragraphs": [
      "侍從西湖宅，安閑近水心。",
      "門開春郭靜，橋度野池深。",
      "山翠連龍起，雲樓學虎臨。",
      "芙蓉通遠渚，槐柳步回陰。",
      "盛業歸宗匠，斯文並古今。",
      "典謨存大雅，金石振餘音。",
      "疇昔留藩管，江淮擁带襟。",
      "雍容平宇宙，瀟洒在園林。",
      "玉富淵難測，仙癯鶴可尋。",
      "步趨垂雜組，言笑響鳴琴。",
      "補衮心無替，彈冠迹未沉。",
      "于今幽興極，正可辨清吟。"
    ],
    "added_time": "2026-01-02 07:42:26"
  },
  {
    "source_file": "poet.song.178000.json",
    "title": "送張尚書出鎮建寧",
    "author": "徐璣",
    "paragraphs": [
      "焚罷南坡藁，星華接履聲。",
      "艱時曾倚重，鉤黨頼持平。",
      "仲甫思全衮，元戎正本兵。",
      "丰儀麟閣貴，威重犬戎驚。",
      "聖主憂遐遠，朝端擇老成。",
      "邇臣宣惠化，七嶺動懽情。",
      "風俗移刀劍，田閭遂鑿耕。",
      "試茶龍井碧，開硯鳳潭清。",
      "秋日江沙渺，晴天鼓角鳴。",
      "稻香隨使驛，桂影伴仙程。",
      "美玉非藏韞，黄金笑滿籝。",
      "寬和無白髮，卑遜有高名。",
      "登用唐三世，樞機漢九卿。",
      "鼎司虛正席，丹扆待忠誠。"
    ],
    "added_time": "2026-01-02 07:42:26"
  },
  {
    "source_file": "poet.song.12000.json",
    "title": "寄題宋職方翠樓",
    "author": "余靖",
    "paragraphs": [
      "層樓幽趣稱登臨，望遠憑高豁素襟。",
      "棋酒等閒忘世慮，溪山最樂是家林。",
      "松聲带雨千峰外，潭影涵虛落照深。",
      "此景爲君珍賞甚，起余歸興欲抽簪。"
    ],
    "added_time": "2026-01-02 07:43:01"
  },
  {
    "source_file": "poet.song.135000.json",
    "title": "書幸",
    "author": "陸游",
    "paragraphs": [
      "破屋頹垣鬼笑窮，暗中調護頼天公。",
      "頻年得疾身猶健，百種無營飯不空。"
    ],
    "added_time": "2026-01-02 07:43:12"
  },
  {
    "source_file": "poet.song.195000.json",
    "title": "壽方右史德順大琮生朝",
    "author": "王邁",
    "paragraphs": [
      "大哉天地仁，生意無盡藏。",
      "芳春三月時，五陽正敷暢。",
      "在卦則爲夬，澤下於天上。",
      "篤生萬人英，出應蒼生望。",
      "退然處鄉閭，溫恭加直諒。",
      "萬頃波汪汪，一團和盎盎。",
      "凜然立朝廷，讜論動旒纊。",
      "張膽輸藎忠，頳顔斥庸妄。",
      "寧爲鳳鳴陽，不作馬立仗。",
      "玉皇笑點頭，諫疏堪屏障。",
      "讒者何人斯，嚴科欲監謗。",
      "綱常盡斁淪，天日忍欺誑。",
      "白璧汙蒼蠅，鳴珂辭翠閬。",
      "膏屯施未光，幹蠱遂高尚。",
      "郭外新結廬，野色耽虛曠。",
      "積書遺兒孫，開斝延輩行。",
      "及此紱麟旦，仙壺敞方丈。",
      "台宿煥祥輝，矞雲賓景貺。",
      "有客前稱觥，致詞太豪放。",
      "海內今何時，四面波濤漲。",
      "督府冊元戎，廟坐轅門帳。",
      "妖氛不能清，惻焉頼汝將。",
      "都堂留一老，手携靈壽杖。",
      "顛危不能扶，又焉用彼相。",
      "時流忌生語，相顧效啞瘴。",
      "回首憶端平，芳菲僅一餉。",
      "大號正揚庭，一陰敢陽抗。",
      "治少亂日多，古今同證狀。",
      "公抱葵藿心，未忘太陽向。",
      "天運有推移，陰陽迭摩盪。",
      "夬進則爲乾，羣龍神氣王。",
      "公主善類盟，任重在力量。",
      "周道當中興，方叔猶必壯。",
      "松茂宜栢悅，呂鳴因律唱。",
      "喚起矍鑠翁，吾軍亦可張。",
      "壺山獻寶熏，壽水足醇釀。",
      "一瓣虬吐烟，一吸鯨吞浪。",
      "壽公乃壽國，他語徒冗長。",
      "玉鼎願精調，金甌保無恙。"
    ],
    "added_time": "2026-01-02 07:43:43"
  },
  {
    "source_file": "poet.song.195000.json",
    "title": "書懷奉簡黄成甫史君",
    "author": "王邁",
    "paragraphs": [
      "憶昔紹定元，被命考廷策。",
      "偶過袁君房，玉墀日將夕。",
      "案頭得君文，喜躍越三百。",
      "張燭朗誦之，相與手加額。",
      "若人作掄魁，餘子當辟易。",
      "時有詳定官，嫌君多指斥。",
      "衆默余獨爭，言厲面發赤。",
      "紫宸一傳臚，璧水推巨擘。",
      "諸君始相賀，時相頗不懌。",
      "爰有小人儒，從旁肆蠭螫。",
      "諫官工逢迎，霜簡肆捃摭。",
      "此事人能言，本末甚明白。",
      "暨于端平初，天奪老姦魄。",
      "散地起忠良，邱園紛束帛。",
      "君老登瀛洲，講筵賜重席。",
      "余亦試玉堂，朝有愈之跡。",
      "啜茶熏玉虯，投餠呼金鯽。",
      "同校南宮文，等是西山客。",
      "無何陣脚動，君出爲方伯。",
      "館中失名流，我輩苦嘆惜。",
      "西山遽仙去，局面日改革。",
      "余入對未央，苦語出肝膈。",
      "淮南冤未消，元載家當籍。",
      "外黨分牛李，內寵怙秦虢。",
      "臣愚懷隠憂，厚地其敢蹐。",
      "虎鬚敢一編，龍鱗敢一逆。",
      "自信填海隅，復中含沙射。",
      "移舟返蓬萊，伏隩甘冰檗。",
      "君正舞萊衣，清香籠畫戟。",
      "年豐富紅倉，風順多琛舶。",
      "我舍抵是州，相望纔四驛。",
      "幽棲懶及門，一再通書尺。",
      "起家倅漳濱，始訪二千石。",
      "居官未半朞，臺評又尋摘。",
      "既罹關虎嗔，宜有人貓厄。",
      "歸途抵溫陵，除夜大促迫。",
      "所親有室廬，許我相假借。",
      "蓮燈看爛紅，栢酒浮重碧。",
      "去家差不遠，朋舊來絡繹。",
      "雌堂在何許，一望弱水隔。",
      "山鬼巧揶揄，室人交徧謫。",
      "平生重名檢，義利最知擇。",
      "冷眼視輿金，寶身甚拱璧。",
      "世途赫赫炎，衆手所共炙。",
      "誰能效李錐，作計事鑽刺。",
      "蒲葵安可常，秋至輒拋擲。",
      "貴賤見交情，書門何怪翟。",
      "趨時豈不好，嗜古業成癖。",
      "羣飛任刺天，甘剪籠中翮。",
      "丈夫身計輕，憂國愁如積。",
      "向欲恢三京，今日蹙五百。",
      "西蜀斷咽喉，北軍患肘腋。",
      "流民滿京師，戾氣成疾疫。",
      "强寇恣咆哮，行人飽需索。",
      "廷紳倒手版，淮帥羞巾幗。",
      "南海下蒲輪，西人望衮舄。",
      "病劇乏良醫，棋危需善弈。",
      "君行覲清光，何策輸忠益。",
      "急須息邊塵，徐可壽國脈。",
      "任責屬諸賢，臞儒老山澤。"
    ],
    "added_time": "2026-01-02 07:43:43"
  },
  {
    "source_file": "poet.song.195000.json",
    "title": "還氈行",
    "author": "王邁",
    "paragraphs": [
      "老屋數十椽，下濕上又破。",
      "無端野狐精，昏夜入爲盜。",
      "竊我三重氈，目之爲奇貨。",
      "持以獻朱門，曰此堪媚竈。",
      "自余失此物，志意不少挫。",
      "苦節凌歲寒，羞顔薄時好。",
      "命義守大閑，潛深仍伏澳。",
      "客從北方來，特以吉語告。",
      "舊物將見還，前甑元不墮。",
      "余笑與客言，的有此說麽。",
      "孔光坐廣堂，當局已昏耄。",
      "余嘗對天仗，正色數渠過。",
      "其心不能容，未免含疾媢。",
      "石顯在宮闈，威福弄幽奧。",
      "余又疏擊之，見面定渠唾。",
      "其術方盛行，及此必圖報。",
      "客乃寬余心，少安謹勿躁。",
      "聖主赦宿愆，仁恩等天幬。",
      "昭相愛善類，德量如海大。",
      "讒者害莫成，匪伊氈自到。",
      "未幾符其言，客喜相問勞。",
      "勸客勿爲喜，我且爲時悼。",
      "米石三十千，杭人死饑餓。",
      "敵寨七百里，淮人共斬剉。",
      "窖雪飛無留，融風扇炎燥。",
      "潮汐來無時，民廬陷泥澇。",
      "旱魃肆陸梁，妖禽輒鳴噪。",
      "殞星光射人，雨雹威尤暴。",
      "地軸疑翻騰，乾文訝顛倒。",
      "昔余出硬語，萬死敢一冒。",
      "廷臣誚雲狂，相國嫌愈傲。",
      "不幸朞年間，前言多踐蹈。",
      "今居山澤中，日向蒼穹禱。",
      "一願雨暘時，田疇足秔糯。",
      "二願干弋休，邊境息巡邏。",
      "庶幾老餘生，農圃得自課。",
      "保此狂生名，比方散人號。",
      "不然瞻四方，欲往誰前導。",
      "雖粟不得食，况有氈可卧。",
      "人品有高卑，才氣分銳惰。",
      "嗟我甚低垂，頼君起吾愞。"
    ],
    "added_time": "2026-01-02 07:43:43"
  },
  {
    "source_file": "poet.song.12000.json",
    "title": "先賞牡丹寄提刑考功",
    "author": "余靖",
    "paragraphs": [
      "花期何事早追陪，鶑未遷喬燕未來。",
      "曲檻爲逢春日暖，香苞先逐曉風開。",
      "旋邀歌舞同儕樂，却歎光陰急景催。",
      "可惜韶妍莫虛擲，餘芳留待使車回。"
    ],
    "added_time": "2026-01-02 07:44:52"
  },
  {
    "source_file": "poet.song.157000.json",
    "title": "用幽字韵答賈端老",
    "author": "陳傅良",
    "paragraphs": [
      "人皆忘姓字，誰獨訪源流。",
      "病驥宜懷櫪，遷鶑故入幽。",
      "十年慚主簿，萬戶薄荆州。",
      "此事吾何敢，相將負一籌。"
    ],
    "added_time": "2026-01-02 07:45:06"
  },
  {
    "source_file": "poet.song.171000.json",
    "title": "以道學諭鳳口有感詩寫物記事備極詞情不容繼和矣既辱珍示可無奉酬輒抒鄙懷次韻且名以溪婦吟末章反正不忘風人之義也",
    "author": "張鎡",
    "paragraphs": [
      "人間盛衰理甚明，勢去有如湯沃冰。",
      "聽言一事足歎惋，恐君亦復傷中情。",
      "行都赫奕名王第，列屋珠璣多秀慧。",
      "主翁五十二本兵，寵冠諸家當盛世。",
      "其間屬意字以端，姿品高妍兼妙藝。",
      "燕開雲幄萃親友，艷陣香藂嘗竊睨。",
      "轉眼陳迹俱已休，西風葉飛東水流。",
      "相逢應怪我鬢改，貪情省認俄驚羞。",
      "波明藏淚尚剪月，山淺带恨猶橫秋。",
      "失身何心養兒女，啁啾耳厭山蠻語。",
      "困居村店少人沽，飣餖腥鹹污盤俎。",
      "無言脈脈話最深，爲君寫作溪婦吟。",
      "人生榮悴由分定，有夫不必萌他心。"
    ],
    "added_time": "2026-01-02 07:45:22"
  },
  {
    "source_file": "poet.song.185000.json",
    "title": "春暮",
    "author": "曹豳",
    "paragraphs": [
      "門外無人問落花，綠陰冉冉遍天涯。",
      "林鶑啼到無聲處，春草池邊獨聽蛙。"
    ],
    "added_time": "2026-01-02 07:45:36"
  },
  {
    "source_file": "poet.song.147000.json",
    "title": "壽母生朝  其六",
    "author": "朱熹",
    "paragraphs": [
      "仙人昔住紫琳房，一旦翩然下大荒。",
      "久悟客塵無自性，故應福祿未渠央。",
      "徙居邂逅成嘉遯，捧檄因循愧漫郎。",
      "願借寒潭千丈碧，年年此日奉華觴。"
    ],
    "added_time": "2026-01-02 07:45:45"
  },
  {
    "source_file": "poet.song.147000.json",
    "title": "丁丑冬在溫陵陪敦宗李丈與一二道人同和東坡惠州梅花詩皆一再往反昨日見梅追省前事忽忽五年舊詩不復可記憶再和一篇呈諸友兄一笑同賦",
    "author": "朱熹",
    "paragraphs": [
      "江梅欲破江南村，無人解與招芳魂。",
      "朔雲爲斷蜂蝶信，凍雨一洗煙塵昏。",
      "天憐絕艷世無匹，故遣寂寞依山園。",
      "自欣羌笛娛夜永，未要鄒律回春溫。",
      "連娟窺水墮殘月，的礫泣露晞晨暾。",
      "海山清游記玉面，衰病此日空柴門。",
      "相逢不敢話疇昔，能賦豈必皆成言。",
      "雕鎸肝腎竟何益，况復制酒哦空樽。"
    ],
    "added_time": "2026-01-02 07:45:45"
  },
  {
    "source_file": "poet.song.147000.json",
    "title": "歲晚燕集以梅花已判隔年開分韻賦詩得已字",
    "author": "朱熹",
    "paragraphs": [
      "陽愆冬氣昏，日暮悲風起。",
      "晤言欲誰從，斗酒會隣里。",
      "盤餐乏珍脆，肴核闕儲峙。",
      "無以奉嘉賓，瓶罄亦可耻。",
      "所頼數子賢，深睠不余鄙。",
      "夜闌更促席，燈火共歡喜。",
      "酣歌氣激冽，傑句韻清美。",
      "衰懶愧英游，歲晚情何已。"
    ],
    "added_time": "2026-01-02 07:45:45"
  },
  {
    "source_file": "poet.song.135000.json",
    "title": "秋懷四首  其四",
    "author": "陸游",
    "paragraphs": [
      "寓世久成贅，忘家生若浮。",
      "安能三太息，惟有四宜休。",
      "屋壞無全堵，船輕每信流。",
      "鴟夷幸無恙，頼爾可消憂。"
    ],
    "added_time": "2026-01-02 07:46:24"
  },
  {
    "source_file": "poet.song.178000.json",
    "title": "傳胡報二十韻",
    "author": "徐璣",
    "paragraphs": [
      "胡虜無仁義，興衰匪百年。",
      "如何憑氣力，久欲靖中邊。",
      "異類依天角，黄頭住海𤲬。",
      "愚堪呼鹿豕，健每學鷹鸇。",
      "猰狄時方憊，燕雲耗頗傳。",
      "姦臣貪拓境，黠計落空拳。",
      "氈毳分伊水，旌旗濕汴川。",
      "鶑花春自老，風雨夜相連。",
      "文物東南盛，舟車蜀廣聯。",
      "規模垂翼翼，鼎石頼乾乾。",
      "五福祥光近，千齡厚澤綿。",
      "雨晴均化日，豐穰慶秋田。",
      "禽獸聞相噬，干戈鬭欲纏。",
      "瓜分爭塊壤，鼎沸逐埃涓。",
      "亡北惟堪伺，良圖盍自堅。",
      "藩籬兼謹守，閫外勿輕捐。",
      "晉趙非殊異，山河本渾全。",
      "人心方激切，天道有回旋。",
      "王佐存諸葛，中興仰孝宣。",
      "何當渭橋下，拱揖看駢闐。"
    ],
    "added_time": "2026-01-02 07:46:31"
  },
  {
    "source_file": "poet.song.228000.json",
    "title": "題醉僧圖",
    "author": "黄文雷",
    "paragraphs": [
      "僧之飲酒，地獄咫尺。",
      "此僧飲酒，天龍辟易。",
      "僧之飲酒，背面扺諱。",
      "此僧飲酒，口角觱沸。",
      "披毛带角即不理，倒階卧路而已矣。",
      "一生般若幾杯湯，箇是逃禪真法子。",
      "不憂兜率不着渠，只憂兜率無酒酤。",
      "臨行自謗不羞耻，至今留與人畫圖。",
      "畫圖得龍眠，畫形兼畫意。",
      "君看阿堵中，如如元不死。",
      "是卧是死誰得知，手中尚記携鴟夷。",
      "翻河倒海不救渴，安得餘瀝流於斯。",
      "我觀此僧面孔真滑稽，醉中定解草聖并賦詩。",
      "當其幕天席地時，惜無人以筆墨隨。",
      "紛紛散聖今何爲，頼有一醉留其奇。",
      "君不見夜雨閉門難學柳下惠，又不見背水置陣古來惟有韓將軍。"
    ],
    "added_time": "2026-01-02 07:46:35"
  },
  {
    "source_file": "poet.song.12000.json",
    "title": "送張如京知安肅軍",
    "author": "余靖",
    "paragraphs": [
      "賜戟銜恩出斗城，塞門迢遞草初青。",
      "新提司馬臨戎節，舊應衣烏近極星。",
      "叔子戍吳長緩带，單于歸漢已空庭。",
      "圯橋自得家傳策，不問人間太白經。"
    ],
    "added_time": "2026-01-02 07:47:36"
  },
  {
    "source_file": "poet.song.157000.json",
    "title": "湖樓送客即事一首奉懷益之兼簡同餞諸友",
    "author": "陳傅良",
    "paragraphs": [
      "誰家喧馬盍朋簪，屋壓城頭水照簷。",
      "橘柚兩山香盡在，蒲荷十里浄相兼。",
      "愁將久雨春無頼，別在明朝酒未厭。",
      "甚欲去同三四友，鱸風更捲一江簾。"
    ],
    "added_time": "2026-01-02 07:48:32"
  },
  {
    "source_file": "poet.song.135000.json",
    "title": "感舊",
    "author": "陸游",
    "paragraphs": [
      "莫笑山翁老欲僵，壯年曾及事高皇。",
      "雕戈北出戍窮塞，華表東歸悲故鄉。",
      "萬事固難輕忖度，百年猶有未更嘗。",
      "紛紛謗譽何勞問，但覺邯鄲一夢長。"
    ],
    "added_time": "2026-01-02 07:49:39"
  },
  {
    "source_file": "poet.song.12000.json",
    "title": "和胡學士館中庭樹",
    "author": "余靖",
    "paragraphs": [
      "仙材封植九重深，苒苒何年別故林。",
      "曉色半籠青瑣闥，春光長在玉山岑。",
      "靜臨高閣飜清吹，坐見羈禽息密陰。",
      "休羨井梧能待鳳，凌霜堅守歲寒心。"
    ],
    "added_time": "2026-01-02 07:50:14"
  },
  {
    "source_file": "poet.song.178000.json",
    "title": "監造御茶有所爭執",
    "author": "徐璣",
    "paragraphs": [
      "森森壑源山，嫋嫋壑源溪。",
      "脩脩桐樹林，下蔭茶樹低。",
      "桐風日夜吟，桐雨洒霏霏。",
      "千叢高下青，一叢千萬枝。",
      "龍在水底吟，鳳在山上飛。",
      "異物呈嘉祥，上奉玉食資。",
      "臘餘春未新，素質藴芳菲。",
      "千夫{口砉}登壠，叫嘯風雷隨。",
      "雪芽細若針，一夕吐清奇。",
      "天地發寶祕，鬼神不敢知。",
      "舊制遵御膳，授職各有司。",
      "分綱製品目，簿尉監視之。",
      "雖有領督官，焉得專所爲。",
      "初綱七七夸，次綱數弗差。",
      "一以薦郊廟，二以瀹賓夷。",
      "天子且謙受，他人奚可希。",
      "柰何貪瀆者，憑陵肆姦欺。",
      "品嘗珍妙餘，倍稱求其私。",
      "初非狐鼠媚，忽變狼虎威。",
      "巧計百不行，叱怒面欲緋。",
      "再拜長官前，茲事非所宜。",
      "性命若螻蟻，蠢動識尊卑。",
      "朝廷設百官，責任無細微。",
      "所守儻在是，恪謹焉可違。",
      "君一臣取二，千古明戒垂。",
      "以此得重劾，刀鋸弗敢辭。",
      "移官責南浦，奉命去若馳。",
      "回首鳳凰翼，雨露生光輝。"
    ],
    "added_time": "2026-01-02 07:50:32"
  },
  {
    "source_file": "poet.song.125000.json",
    "title": "送夔路費漕",
    "author": "李流謙",
    "paragraphs": [
      "晚風酣酣吹柳花，長亭送客日欲斜。",
      "春草春波兩愁極，雲馳千騎誰能遮。",
      "先生要是世所寶，大貝白璧金丹砂。",
      "生當龍墀侍黄繖，不爾鳳閣揮白麻。",
      "州麾再把亦何事，但見桃李春家家。",
      "后皇顧遠食每旰，一節又付夔與巴。",
      "荒山如石不可鑿，要看雨露滋槁芽。",
      "黄金作甌覆名字，軟蒲作輪駕輕車。",
      "調和元氣須此手，典謨勳烈非誕夸。",
      "小夫朽質謝鎸削，尺寸不能供負叉。",
      "馬羣一顧覺差異，便遣萬里奔風沙。",
      "阿房變色人未信，勉之霄漢參飛霞。",
      "僕夫在門輒休駕，揆力不足慙蟾蛙。",
      "雖然此意萬鈞重，自矢報稱其未邪。",
      "眼看帆檝不得去，縛以微官成嘆嗟。",
      "他時黄闥眷簪舄，猶幸姓氏塵頰牙。"
    ],
    "added_time": "2026-01-02 07:50:44"
  },
  {
    "source_file": "poet.song.2000.json",
    "title": "館中新蟬",
    "author": "張詠",
    "paragraphs": [
      "脫塵還與比仙遊，露腹何妨近品流。",
      "嫩殻半遺紅藥地，細聲偏傍綠楊樓。",
      "詩家取象吟難盡，畫格偷真意不休。",
      "正好儒林擬緌紼，憑欄無苦預悲秋。"
    ],
    "added_time": "2026-01-02 07:51:15"
  },
  {
    "source_file": "poet.song.185000.json",
    "title": "題薛氏園",
    "author": "劉植",
    "paragraphs": [
      "屋頭深鎖嶼頭雲，高下亭臺景旋分。",
      "荷氣曉來迎露看，泉聲雨後隔溪聞。",
      "疏櫺不礙松蘿月，高柳時停鷗鷺羣。",
      "只恐此身閑未得，徵書催發暑如焚。"
    ],
    "added_time": "2026-01-02 07:51:26"
  },
  {
    "source_file": "poet.song.161000.json",
    "title": "與趙道人",
    "author": "王炎",
    "paragraphs": [
      "欲上青雲却垂翅，歸來掃軌空山裏。",
      "道人說相來敂關，酒半醺酣談亹亹。",
      "我今布褐終餘年，豈論燕頷并鳶肩。",
      "謂予形是朱頂鶴，兩眼藏神高頰顴。",
      "彭殤壽夭誰無死，不將動目摇湛水。",
      "道人去後若復來，定應難相壺邱子。"
    ],
    "added_time": "2026-01-02 07:51:31"
  },
  {
    "source_file": "poet.song.195000.json",
    "title": "贈談星達士",
    "author": "王邁",
    "paragraphs": [
      "列肆競談星，謬者十八九。",
      "達士何許人，儔中推好手。",
      "精步宿羅胸，縱談鬼擘口。",
      "技絕固招窮，鶉衣不掩肘。",
      "朅來訪臞翁，意欲相擊扣。",
      "翁命翁自知，不問子休咎。",
      "蒼生命甚危，子亦知乎否。",
      "魏闕妖狐翔，吳江水獸吼。",
      "馮夷肆陸梁，富媼難載負。",
      "强寇噬邊州，湖堧經踐蹂。",
      "王師戰且弱，鉞鈍甲兵朽。",
      "流民滿江濆，溝洫紛骸髏。",
      "京米貴於金，十千可一斗。",
      "暮夜光燭天，彗星大於帚。",
      "災眚此非常，其敢飲以酒。",
      "都人極皇皇，如魚驚在笱。",
      "國脈眇一絲，病固有從受。",
      "西山薨於前，鶴山繼於後。",
      "洪蔣與李徐，俱作修文友。",
      "吳訃漫塘翁，廣哭菊坡叟。",
      "天爲國生賢，福賢理宜厚。",
      "何事數鉅公，不爲國耆耉。",
      "周堪劉向亡，老光握靈壽。",
      "元城了翁去，賊京得皓首。",
      "賢者今餘幾，其生皆不偶。",
      "或入在朝廷，或出爲牧守。",
      "或未脫丹書，或猶耕岩藪。",
      "煩子布星躔，爲余細分剖。",
      "孰可坐廟堂，孰竟死田畝。",
      "孰堅如松篁，孰脆如蒲柳。",
      "天如祚吾宋，存者必長久。",
      "狂生何能爲，自分安老醜。",
      "無地堪植錐，仰空長擊缶。",
      "昂藏作丈夫，諂佞羞妾婦。",
      "寧可效熊經，不出隨狗苟。",
      "但願世道寧，天宇息塵垢。",
      "廷無憸壬人，周召置左右。",
      "邊無兒戲軍，廉藺善攻取。",
      "庶幾老餘生，官職乎何有。",
      "閒日教子書，不教子學走。"
    ],
    "added_time": "2026-01-02 07:52:27"
  },
  {
    "source_file": "poet.song.178000.json",
    "title": "訪梅",
    "author": "徐璣",
    "paragraphs": [
      "訪梅行近郊，寒氣初淅瀝。",
      "欲開未開時，三點兩點白。",
      "清枝何蕭疎，幽香况岑寂。",
      "頗知天姿殊，絕似人有德。",
      "逢君天一方，歡然舊相識。"
    ],
    "added_time": "2026-01-02 07:52:46"
  },
  {
    "source_file": "poet.song.253000.json",
    "title": "寄僧琴山",
    "author": "楊紬林",
    "paragraphs": [
      "閩海西來山復山，白雲深處見禪關。",
      "幽巖風細鶑聲緩，古寺春深鶴夢閒。",
      "遊子從來悲草綠，老僧渾不計花殘。",
      "笑余猶是紅塵客，盡日攀躋行路難。"
    ],
    "added_time": "2026-01-02 07:52:54"
  },
  {
    "source_file": "poet.song.135000.json",
    "title": "秋日次前輩新年韵五首  其五",
    "author": "陸游",
    "paragraphs": [
      "殘年垂九十，雪鬢不勝繁。",
      "賣屨糴炊米，典衣租廢園。",
      "山深雲滿屋，夜靜月當門。",
      "鄰曲時相過，扶行頼稚孫。"
    ],
    "added_time": "2026-01-02 07:52:56"
  },
  {
    "source_file": "poet.song.113000.json",
    "title": "晨雨",
    "author": "鄭樵",
    "paragraphs": [
      "東方斜未徹，暝色淡初分。",
      "宿鳥林中噪，淒風葉上聞。",
      "鐘鳴催過雨，星落避行雲。",
      "獨立草堂內，涓涓羣動紛。"
    ],
    "added_time": "2026-01-02 07:53:24"
  },
  {
    "source_file": "poet.song.103000.json",
    "title": "九月七夜喜新凉",
    "author": "張九成",
    "paragraphs": [
      "晚來天宇陰，便有如許凉。",
      "衣襟不作苦，燈火耿寒光。",
      "青編如故人，入眼興未央。",
      "憶昔炎歊日，蒸鬰如揚湯。",
      "百事懶不支，何暇考短長。",
      "念此深自喜，拂窗凈琴張。",
      "老來縱眵昏，閉目自焚香。",
      "心清神亦正，聖賢儼在傍。",
      "此意勿輕語，此景吾弗忘。"
    ],
    "added_time": "2026-01-02 07:53:45"
  },
  {
    "source_file": "poet.song.12000.json",
    "title": "和董職方見賀誕子詩",
    "author": "余靖",
    "paragraphs": [
      "天幸依仁守列藩，佳篇爲貺荷謙尊。",
      "固慙彝鼎無勳閥，且喜桑弧有子孫。",
      "豈比芳蘭庭下秀，預知苦李道傍繁。",
      "日臨庶獄虞陰譴，敢望高開納駟門。"
    ],
    "added_time": "2026-01-02 07:54:55"
  },
  {
    "source_file": "poet.song.195000.json",
    "title": "送林公似有之宰古田  其一",
    "author": "王邁",
    "paragraphs": [
      "余與林公似，生長南山南。",
      "吾翁與乃翁，宿望俱不凡。",
      "或晚登黄甲，祿不霑斗甔。",
      "或困頓場屋，補勞僅青衫。",
      "執手授遺編，尚友遷繼談。",
      "家法無諂語，妙理靜中參。",
      "丁丑俱一第，苦盡稍回甘。",
      "蹭蹬二十年，令纔換頭銜。",
      "嚮來同登者，青雲徧騰驂。",
      "吾輩慣冰檗，世好殊酸鹹。",
      "君去宰壯縣，栽花興方酣。",
      "我乃賦歸與，悔狂口宜緘。",
      "棘蠅來營營，關虎卧眈眈。",
      "頹波從汩沒，砥柱高巉巖。"
    ],
    "added_time": "2026-01-02 07:55:35"
  },
  {
    "source_file": "poet.song.195000.json",
    "title": "寄林教授龜從",
    "author": "王邁",
    "paragraphs": [
      "我生麋鹿羣，巖穴性所樂。",
      "寓城看病女，蹤跡良踸踔。",
      "神明倘見憐，醫藥須課效。",
      "便當歸舊廬，誰愛入此閙。",
      "炎暑甚蒸炮，矮屋如籠罩。",
      "欠伸尺蠖形，低垂木雞貌。",
      "清晨得君書，銜繫新州教。",
      "慈恩敘同年，轉盼夢一覺。",
      "我於端平初，蓬山叨直儤。",
      "批鱗咈神龍，編鬚犯關豹。",
      "一斥褫三官，連年絕廩稍。",
      "我罪坐狂愚，令受人繫敲。",
      "君胡二十年，無由極比較。",
      "今又深入南，正坐不能巧。",
      "羣兒益紛拏，疾足逞超趠。",
      "我輩履羊腸，所歷極确磽。",
      "宦海走千帆，好風縱篙棹。",
      "我輩航一葦，無緣出泥淖。",
      "世道日以艱，大厦摧棟橈。",
      "邊塵日以紛，衝梯設矢砲。",
      "逆潮陸成淵，苦旱水飛窖。",
      "餓莩盈通途，驕兒縱烈爆。",
      "君視此何時，有官如荷校。",
      "猶戒我韜藏，前尤勿再傚。",
      "良玉不受焚，直木不畏撓。",
      "命當安窮通，義當守忠孝。",
      "久別誦吾詩，君心獨無恔。"
    ],
    "added_time": "2026-01-02 07:55:35"
  },
  {
    "source_file": "poet.song.168000.json",
    "title": "題高遠亭一首",
    "author": "王阮",
    "paragraphs": [
      "小携樽酒作清遊，行到方壺最上頭。",
      "山在斷霞明處碧，水從白鳥去邊流。",
      "苦無妙句窺天巧，頼有名亭慰客愁。",
      "從此江南添勝景，未應獨數庾公樓。"
    ],
    "added_time": "2026-01-02 07:55:54"
  },
  {
    "source_file": "poet.song.2000.json",
    "title": "寄獻僕射相公",
    "author": "李至",
    "paragraphs": [
      "病無憀頼負重陽，虛過東籬爛漫黄。",
      "把酒不成陶令醉，脫巾空羨孟嘉狂。",
      "鴻聲歷歷高橫漢，雲影離離薄護霜。",
      "珍重風流賢相國，此時閑卧奏清商。"
    ],
    "added_time": "2026-01-02 07:56:21"
  },
  {
    "source_file": "poet.song.2000.json",
    "title": "僕射相公以鶴算漸高鴻恩未答形於章句冠彼詩流蒙見寄之榮感愛忘之甚誠知寡和豈敢無言亦以鄙懷伸於拙筆庶垂一覽聊用發咍",
    "author": "李至",
    "paragraphs": [
      "久病心情只自寬，茫茫世事有多般。",
      "一窗青史真堪愛，滿馬紅塵未必懽。",
      "覓句靜拈雞距筆，納凉閑戴鹿胎冠。",
      "唯慙報主無絲髮，欲話歸山啟口難。"
    ],
    "added_time": "2026-01-02 07:56:21"
  },
  {
    "source_file": "poet.song.103000.json",
    "title": "遊塵外亭呈妙喜老師陳元器鄭叔茂沈季誠",
    "author": "張九成",
    "paragraphs": [
      "我本山中人，推出塵寰裏。",
      "鳥囚不忘飛，今日乃來此。",
      "長江流吾前，列岫環其趾。",
      "豁然萬古心，攬之不盈袂。",
      "同來二三友，秀句粲玉齒。",
      "中有奇道人，機鋒如建水。",
      "此境到吾徒，成一段奇事。"
    ],
    "added_time": "2026-01-02 07:56:30"
  },
  {
    "source_file": "poet.song.125000.json",
    "title": "送孫遠仲知錄解官歸洪雅",
    "author": "李流謙",
    "paragraphs": [
      "錦官碌碌牛馬走，邂逅僧廬欣握手。",
      "嘗憶觀燈夜相過，一時勝輩同樽酒。",
      "孤雲岑絕西南陬，牢落重來說舊遊。",
      "不知宦情薄如紙，掉頭忽作商聲謳。",
      "蚤年提筆戰多士，晚歲功名夢相似。",
      "底事人生真足夸，華髮猶能彩衣戲。",
      "霜空木脫秋山明，高風駕帆秋浪輕。",
      "細雨重陽好天氣，紅萸紫菊正思君。"
    ],
    "added_time": "2026-01-02 07:57:22"
  },
  {
    "source_file": "poet.song.125000.json",
    "title": "用黎州梅字韻作詩送之",
    "author": "李流謙",
    "paragraphs": [
      "西風舉扇揮浮埃，十年水曲并山隈。",
      "一朝尺一天上來，臺家擇才搜偉瑰。",
      "豫樟連雲誰手栽，梁千尺觀崢嶸哉。",
      "收拾虹蜺小低徊，如取萬海納一杯。",
      "濟時策略招譏詼，翳氛卷盡青天開。",
      "還如調鼎須鹽梅，衆星錯落環杓魁。",
      "欲談近事樹頰頦，旗矛委塵槍卧苔。",
      "禍生冥冥戒其胎，如公氣象天可回。",
      "高論疾如破山雷，毋使缾罄空耻罍。",
      "笑渠佩玉救焚煨，往矣急挽波之頹。"
    ],
    "added_time": "2026-01-02 07:57:22"
  },
  {
    "source_file": "poet.song.12000.json",
    "title": "贛石",
    "author": "余靖",
    "paragraphs": [
      "萬堆頑碧聳嶢嶕，壅遏江流氣勢驕。",
      "鐵馬陣橫秋戰苦，水犀軍亂夜聲囂。",
      "呂梁謾記莊篇險，灧澦休誇蜀道遥。",
      "怒激波聲猶可避，中傷榮路不相饒。"
    ],
    "added_time": "2026-01-02 07:57:31"
  },
  {
    "source_file": "poet.song.178000.json",
    "title": "夏日",
    "author": "徐璣",
    "paragraphs": [
      "書困當檐立，微風動鬢毛。",
      "桐陰遮井暗，鶑語出林高。",
      "執熱思時雨，如疲得美醪。",
      "居然吟思起，獨步幾周遭。"
    ],
    "added_time": "2026-01-02 07:58:17"
  },
  {
    "source_file": "poet.song.171000.json",
    "title": "送酒誠齋將以五字",
    "author": "張鎡",
    "paragraphs": [
      "不應楊秘監，無暇問南湖。",
      "桂樹又花發，蓮池和葉枯。",
      "雨聲秋最好，尊酒客非無。",
      "寄去撩詩眼，深慙句法粗。"
    ],
    "added_time": "2026-01-02 07:58:24"
  },
  {
    "source_file": "poet.song.34000.json",
    "title": "依韵和粹中早春",
    "author": "强至",
    "paragraphs": [
      "寒威猶壓曉，淑氣已回春。",
      "不道朱顔舊，剛憐華歲新。",
      "震雷將出地，蟄戶莫存身。",
      "漸報鶑花信，眉頭日漸伸。"
    ],
    "added_time": "2026-01-02 07:58:44"
  },
  {
    "source_file": "poet.song.2000.json",
    "title": "春色漸濃物華相惱又依前韻更得惡詩既導鄙懷且嘲芳景自猶竊哂何況明公敢望臺慈勿尤塵瀆爲幸  其二",
    "author": "李至",
    "paragraphs": [
      "春色融怡畫不如，落花狼籍曉風餘。",
      "流鶑爲爾難忘酒，遲日教儂又廢書。",
      "芳草芊芊行欲徧，垂楊嫋嫋折來疏。",
      "到頭別卜連園地，悔學齊嬰近市居。"
    ],
    "added_time": "2026-01-02 07:58:55"
  },
  {
    "source_file": "poet.song.185000.json",
    "title": "病後寄鄭自正",
    "author": "陳宓",
    "paragraphs": [
      "卧病六十朝，尪羸欲顛躓。",
      "中虛苦暴下，外怯因多涕。",
      "風邪動感觸，寒熱肆留滯。",
      "百病果難堪，未免趣醫至。",
      "携持篚與篋，衆藥要盡試。",
      "㕮咀和參朮，煎煮雜薑桂。",
      "了無銖寸功，徒有千百累。",
      "金丹號起死，入腹作鼎沸。",
      "服之不能瘳，束手信無計。",
      "嗟余有天命，未許藥石治。",
      "再拜謝群醫，云病且平易。",
      "堆床屏丸散，養體親滋味。",
      "曾不數閲日，頗能安寢寐。",
      "昨朝偶尋鏡，自喜有瘥意。",
      "俄驚一目赤，灸灼如頳尾。",
      "薰療技已窮，赤勢殊未既。",
      "平旦澀難開，未晚痛先閉。",
      "于何我久病，復有此兢悸。",
      "當時呻吟餘，猶解閲文字。",
      "茲焉眼如瞽，把卷直欲棄。",
      "舊書滿窗几，日讀不省記。",
      "賦性已不靈，此疾胡可被。",
      "悲來祇頭低，坐處每酸鼻。",
      "何時雙眼明，一覽經滿笥。",
      "行誼顔孟儔，文辭典墳媲。",
      "和順積厥躬，膏澤施當世。",
      "今爲轅下駒，橫空但有氣。",
      "又似籠中鶴，束縛剪兩翅。",
      "會當有時節，飛騖歷萬里。"
    ],
    "added_time": "2026-01-02 07:59:49"
  },
  {
    "source_file": "poet.song.46000.json",
    "title": "次韵程正輔遊碧落洞",
    "author": "蘇軾",
    "paragraphs": [
      "空山不難到，絕境未易名。",
      "何時謫仙人，來作鈞天聲。",
      "胸中幾雲夢，餘地多恢宏。",
      "長庚與北斗，錯落綴冠纓。",
      "黄公獻紫芝，赤松饋青精。",
      "溪山久寂寞，請續離騷經。",
      "抱枝寒蜩咽，繞耳飛蚊清。",
      "謫仙撫掌笑，笑此羽皇銘。",
      "我頃嘗獨遊，自適孤雲情。",
      "君今又繼往，霧雨愁青冥。",
      "感君兄弟意，尋羊問初平。",
      "玉牀分箭鏃，不忍獨長生。",
      "詩成輒寄我，妙絕陶謝并。",
      "孤鴻方避弋，老驥猶在坰。",
      "鳥獸如可羣，永寄槁木形。",
      "何山不堪隠，飲水自修齡。"
    ],
    "added_time": "2026-01-02 08:00:23"
  },
  {
    "source_file": "poet.song.2000.json",
    "title": "再獻五章奉資一笑  其三",
    "author": "李至",
    "paragraphs": [
      "逢春春半合何如，火急謀懽二月餘。",
      "且向花間行載酒，誰能窗下卧看書。",
      "追攀每恨朱門遠，鄙恡仍憐玉柄疏。",
      "他日相尋預相報，芳時多不在蓬居。"
    ],
    "added_time": "2026-01-02 08:01:27"
  },
  {
    "source_file": "poet.song.178000.json",
    "title": "春日晚望",
    "author": "徐璣",
    "paragraphs": [
      "樓上看春晚，煙分遠近村。",
      "曉晴千樹綠，新雨半池渾。",
      "柳密鶑無影，泥新燕有痕。",
      "輕寒衫袖薄，杯酌更須溫。"
    ],
    "added_time": "2026-01-02 08:01:48"
  },
  {
    "source_file": "poet.song.125000.json",
    "title": "自登道來馬谿作",
    "author": "李流謙",
    "paragraphs": [
      "朝暾拔山紅一丈，露草烟林氣蕭爽。",
      "出門華構照新綠，並轡寶珂喧碎響。",
      "僮奴尚語林薄間，馬蹄勢已青雲上。",
      "琳宮百年傲風雨，氣象雄深挾千嶂。",
      "青山固是耐久交，老檜真成丈人行。",
      "山童候門驚馬嘶，道士疊爻知客訪。",
      "情親肯自摘嘉蔬，興發更遣沽村釀。",
      "未妨意行窮勝踐，不用心違嘆仙賞。",
      "雙峯喚我却西去，穿逕縈紆轉修蟒。",
      "荒橋下馬久竚立，孤塔懷人嘿惆悵。",
      "多謝山僧供湯餠，腹猶果然虛雅餉。",
      "只應探討盡老釋，坐覺仙凡絕天壤。",
      "碎礫誰參水底禪，飛蜺空閣雲間仗。",
      "凌霄固有飛霞珮，塵蒙濁骨何由往。",
      "歸來閉戶省初念，一炷爐香薰宿障。",
      "題詩聊復紀勝游，永與名山鎮龍藏。"
    ],
    "added_time": "2026-01-02 08:03:07"
  },
  {
    "source_file": "poet.song.2000.json",
    "title": "小子祇自夜來風氣又作腫連頤頷熱發心脾無以豁其煩襟徒自樂於酣詠旋書在紙不覺成篇又獲五章皆依前韻達誠而已何足爲詩而惜經苦心忍作棄物入門遽絕既緣知己之獲伸束手終降尚以疲兵而再戰三思無取一笑有餘昔漢室大將軍有長揖之客今我朝大丞相有屬和之生皆一時之美也不亦可乎  其二",
    "author": "李至",
    "paragraphs": [
      "自憐何幸少人如，不幸如人亦有餘。",
      "賤日身安長欠學，榮時眼病却多書。",
      "含毫終是冥搜拙，展卷仍慙博覽疏。",
      "最抱平生一般恨，累茵獨享若爲居。"
    ],
    "added_time": "2026-01-02 08:03:21"
  },
  {
    "source_file": "poet.song.171000.json",
    "title": "楊仲子携詩見過次韻酬贈并呈誠齋二首  其二",
    "author": "張鎡",
    "paragraphs": [
      "愛水移居宅，行藏豈但迂。",
      "若非風月管，枉伴竹松臞。",
      "野服常寬带，芒鞋亦斷絇。",
      "請君看此老，堪作貴人無。"
    ],
    "added_time": "2026-01-02 08:04:39"
  },
  {
    "source_file": "poet.song.34000.json",
    "title": "寄公立",
    "author": "强至",
    "paragraphs": [
      "一朝揮別袂，九日在征岐。",
      "識我相思意，如君獨坐時。",
      "榴花須滿盞，菊蕊况盈枝。",
      "目下重陽淚，宜看杜牧詩。"
    ],
    "added_time": "2026-01-02 08:04:49"
  },
  {
    "source_file": "poet.song.228000.json",
    "title": "遲客小軒",
    "author": "陳必復",
    "paragraphs": [
      "約客久不至，春明坐小軒。",
      "牆陰侵霽色，簷暈上波痕。",
      "晴色麥花老，暖風鶑語繁。",
      "午庭人寂寂，桃李亦無言。"
    ],
    "added_time": "2026-01-02 08:05:04"
  },
  {
    "source_file": "poet.song.195000.json",
    "title": "讀坡詩",
    "author": "王邁",
    "paragraphs": [
      "先生詩筆覷天巧，國中往往無曹鮑。",
      "一讀快如檄愈頭，抓癢底用麻姑爪。",
      "千古詞林有若人，誰復庸中誇佼佼。",
      "當年流落見丹心，懸知世道終難拗。",
      "玉堂豈不願公留，羣吠其如尨也狡。",
      "出入風波千萬里，葛巾野服混蠻獠。",
      "饑來隻字不堪煮，豆粥一盂粗可飽。",
      "跋前疐後竟何成，贏得清名占箕昴。",
      "與公同時富貴人，名字磨滅隨蟣蚤。",
      "丈夫當爲不朽計，方寸莫被饑寒擾。"
    ],
    "added_time": "2026-01-02 08:05:39"
  },
  {
    "source_file": "poet.song.147000.json",
    "title": "伏讀秀野劉丈閒居十五詠謹次高韻率易拜呈伏乞痛加繩削是所願望 秋香徑",
    "author": "朱熹",
    "paragraphs": [
      "門外黄塵沒九逵，坊中叢桂長樛枝。",
      "三秋冷蕊從開落，終歲清陰不改移。",
      "幽逕祇愁空翠滴，濃香一任晚風吹。",
      "攀援却恨王孫遠，惆悵千林□□時。"
    ],
    "added_time": "2026-01-02 08:05:48"
  },
  {
    "source_file": "poet.song.125000.json",
    "title": "巖桂堂",
    "author": "李流謙",
    "paragraphs": [
      "湘峯峩峩湘水碧，萬古魚龍護冰魄。",
      "荷衣芷佩凝秋霜，欲誦遺章髮先白。",
      "天生草木預何事，乃與騷人同一骨。",
      "今人古人共磨滅，惟有芬香埋不得。",
      "主人手植雙桂樹，寧爲嬖玩娛燕席。",
      "亦知蘭鮑隨所化，勉進修名比馨潔。",
      "繞除霏霏風襲予，欲參靈螭駕寥闃。",
      "陳辭重華弔屈賈，酌以芳辛起湮鬰。",
      "日暮美人期未來，霧濕烟低花蔌蔌。"
    ],
    "added_time": "2026-01-02 08:06:00"
  },
  {
    "source_file": "poet.song.178000.json",
    "title": "夏夜懷趙靈秀",
    "author": "徐璣",
    "paragraphs": [
      "古郡草爲城，懷賢隔此扃。",
      "水風凉遠樹，河影動疎星。",
      "江國晴猶潤，煙林暮轉青。",
      "荷鋤曾有約，獨喜带騷經。"
    ],
    "added_time": "2026-01-02 08:06:59"
  },
  {
    "source_file": "poet.song.125000.json",
    "title": "飛烏道中",
    "author": "李流謙",
    "paragraphs": [
      "朝發江亭暮山驛，面顔塵埃手龜拆。",
      "弟兄相逐兩浮萍，一盞村醪慰愁寂。",
      "高堂老人念兒寒，兒念老人不得眠。",
      "慇懃祝付送書鴈，爲傳片字報平安。"
    ],
    "added_time": "2026-01-02 08:09:03"
  },
  {
    "source_file": "poet.song.46000.json",
    "title": "聞正輔表兄將至以詩迎之",
    "author": "蘇軾",
    "paragraphs": [
      "生逢堯舜仁，得作嶺海遊。",
      "雖懷跫然喜，豈免跕墮憂。",
      "暮雨侵重膇，曉烟騰鬰攸。",
      "朝盤見蜜唧，夜枕聞鵂鶹。",
      "幾欲烹鬰屈，固嘗饌鈎輈。",
      "舌音漸獠變，面汗嘗騂羞。",
      "頼我存黄庭，有時仍丹丘。",
      "目聽不任耳，踵息殆廢喉。",
      "稍欣素月夜，遂度黄茅秋。",
      "我兄清廟器，持節瘴海頭。",
      "蕭然三家步，橫此萬斛舟。",
      "人言得漢吏，天遣活楚囚。",
      "惠然再過我，樂哉十日留。",
      "但恨參語賢，忽潛九原幽。",
      "萬里倘同歸，兩鰥當對耰。",
      "强歌非真達，何必師莊周。"
    ],
    "added_time": "2026-01-02 08:09:57"
  },
  {
    "source_file": "poet.song.195000.json",
    "title": "和致政林存齋稚圭",
    "author": "王邁",
    "paragraphs": [
      "東鄰南極老人星，音吐洪亮眼晶熒。",
      "諸郎箇箇佳寧馨，長者早占千佛經。",
      "仲季銳如刃發硎，三珠粲爛照戶庭。",
      "老人散策傲郊坰，健筆哦詩驚六丁，仰天高唱雨霖鈴。",
      "餐和毓粹養靈扃，煉得元身如鶴形。",
      "文堂縱談耳驚霆，硬語盍作盤盂銘。",
      "笑渠教諂兒懶聽，只今人物混渭涇。",
      "賢者聚散類梗萍，報復未已况調停。",
      "我狂畏暑卧風櫺，日夕西望憂朝廷。",
      "何時乾坤得清寧，未信日月長昏冥。",
      "不必餔糟學獨醒，不煩餐菊制頹齡。",
      "支駕皇輿待騋駉，問訊誰坐東西廳。",
      "老成自昔有典刑，尚父須符渭卜靈。"
    ],
    "added_time": "2026-01-02 08:11:59"
  },
  {
    "source_file": "poet.song.113000.json",
    "title": "次韵劉卿任飲散感秋之作二首  其二",
    "author": "葛立方",
    "paragraphs": [
      "華堂不料著野客，菲屨底同章甫冠。",
      "鷗外翠光清醉眼，尊前爽氣動危欄。",
      "霜沉紫荇玉奩闊，風脫丹林煙髺寒。",
      "百榼香醪消萬斛，酒中跌宕頼君寬。"
    ],
    "added_time": "2026-01-02 08:12:02"
  },
  {
    "source_file": "poet.song.185000.json",
    "title": "延平次鄭倅答田父詞韵",
    "author": "陳宓",
    "paragraphs": [
      "兒饑誰與哺，衣破誰與補。",
      "田家安樂時，尚有饑寒苦。",
      "况值久旱餘，十須逾缺五。",
      "加以瘧鬼威，空廬倍貧窶。",
      "我適丁此時，期以報君父。",
      "人言災害深，未知嗟近古。",
      "里閭十家聚，往往半理土。",
      "伊予忝芻牧，上恐負仁主。",
      "或婦失其夫，或子失其母。",
      "纍纍日就盡，公私窘捐瘠。",
      "此是政令乖，伊誰所自取。",
      "嘗乞減十算，蒼穹未蒙許。",
      "遂使强慚顔，繆稱事摩撫。",
      "日冀天色寒，舊恙或可瘉。",
      "如何臘已至，未有雪花舞。",
      "明當自投劾，待罪聽官府。",
      "頼有賢二車，殫心能活汝。",
      "萬一得歸田，終焉與樵侶。",
      "躬耕可足食，爲酒祀考祖。",
      "庶幾樗櫟材，沒齒遠斤斧。"
    ],
    "added_time": "2026-01-02 08:12:30"
  },
  {
    "source_file": "poet.song.147000.json",
    "title": "次秀野詠雪韻三首  其一",
    "author": "朱熹",
    "paragraphs": [
      "閉門高卧客來稀，起看天花滿院飛。",
      "地迥杉篁增勝概，庭虛鳥雀噪空饑。",
      "酒腸凍澀成新恨，病骨侵凌減舊肥。",
      "頼有袁生清興在，忍寒應未泣牛衣。"
    ],
    "added_time": "2026-01-02 08:12:33"
  },
  {
    "source_file": "poet.song.243000.json",
    "title": "詠史 太公",
    "author": "陳普",
    "paragraphs": [
      "山河如許但凄凉，恰似新豐太上皇。",
      "千古漢高真磊落，片言脫口幸咸陽。"
    ],
    "added_time": "2026-01-02 08:13:34"
  },
  {
    "source_file": "poet.song.243000.json",
    "title": "詠史 田橫",
    "author": "陳普",
    "paragraphs": [
      "宗族幾爲孔子焚，爲秦未幾又爲塵。",
      "田橫更欲橫河岳，不把英雄讓與人。"
    ],
    "added_time": "2026-01-02 08:13:34"
  },
  {
    "source_file": "poet.song.34000.json",
    "title": "夜坐",
    "author": "强至",
    "paragraphs": [
      "城裏更籌急，窗邊竹影微。",
      "掩書雙淚迸，撫事寸心違。",
      "歲月辜華紱，風霜感彩衣。",
      "陶潛空自賦，何處有田歸。"
    ],
    "added_time": "2026-01-02 08:14:18"
  },
  {
    "source_file": "poet.song.125000.json",
    "title": "登無爲冠鰲亭分韻得山字",
    "author": "李流謙",
    "paragraphs": [
      "岱嵩拆裂滄溟翻，驚魂去幹呼復還。",
      "故人勸我勉自寬，聖貴揚名懲毀殘。",
      "十生導師超物先，誓言一拜蠲冤煩。",
      "曉暾破霽山雲搴，匹馬弄袖風翩翩。",
      "解鞍投寺日幾磚，莧蔬宜我詩腸酸。",
      "危亭飛出峯之巔，闍黎慇懃勸躋攀。",
      "我飽聞之意欣然，兩脚酸澀怯不前。",
      "清景一失矢縱弦，藜杖到手勿作難。",
      "萬杉夾逕穿蜿蜒，坦如康莊駕輕軿。",
      "山鬼作意發天慳，似求清詩藻幽妍。",
      "憑欄寸目攝大千，萬里碧玉圍青天。",
      "遠樹如髮山如拳，孤鴻滅沒昏蒼烟。",
      "九關上羾須臾還，以氣爲馬不用鞭。",
      "冠鼇榜亭固寓言，亦恐蓬嶠神作遷。",
      "雲旗往往來飛仙，切勿投餌憂崩騫。",
      "壯哉古邑雄兩川，眇然下瞰廼爾孱。",
      "可憐居人蟻紛闐，擾擾膏火日夜煎。",
      "强弱角鬭觸與蠻，豈知共住一指端。",
      "憑誰與此曠蕩觀，定當泚顙頳厥顔。",
      "向來學道窺微玄，妙諦與世殊越燕。",
      "空生大覺海一涓，而况此境空所緣。",
      "摩尼流光照八埏，試將此理攻堅頑。",
      "客言有句子未參，一杯滿酌澆青山。"
    ],
    "added_time": "2026-01-02 08:15:09"
  },
  {
    "source_file": "poet.song.238000.json",
    "title": "集元刺史句詠寒亭",
    "author": "杜子是",
    "paragraphs": [
      "長山繞井邑，嘐嘐天外青。",
      "煙雲無近遠，水石何幽清。",
      "半崖盤石徑，如見小蓬瀛。",
      "時節方大暑，忽若秋氣生。",
      "高亭臨極巓，登高宜新晴。",
      "俗士誰能來，野客熙清陰。",
      "漫歌無人聽，在酒共我傾。",
      "時復一回望，心月出四溟。"
    ],
    "added_time": "2026-01-02 08:15:33"
  },
  {
    "source_file": "poet.song.195000.json",
    "title": "春晚山行問酒主媼以瓶罄告",
    "author": "王邁",
    "paragraphs": [
      "霜曉寒於臘，日中方有春。",
      "雲頭纔作暮，風力又欺人。",
      "老犢眠方穩，雛鶑語未真。",
      "停驂謀一醉，不酌酒家貧。"
    ],
    "added_time": "2026-01-02 08:15:57"
  },
  {
    "source_file": "poet.song.2000.json",
    "title": "所苦之中無以遣悶更題新竹別獻五章幸賜披覽  其二",
    "author": "李至",
    "paragraphs": [
      "不似溪邊本自芳，且須將護少同防。",
      "兒童縱未騎爲馬，鄰舍潜應引過牆。",
      "乾籜墜莎何用掃，嫩根撐砌莫嫌妨。",
      "就中此地尤難得，惱殺東都白侍郎。"
    ],
    "added_time": "2026-01-02 08:16:35"
  },
  {
    "source_file": "poet.song.2000.json",
    "title": "依韻奉和來篇",
    "author": "李至",
    "paragraphs": [
      "紅塵赤日欲相燃，頼向蓬丘少事牽。",
      "明月動摇紈扇室，亂雲重疊火□天。",
      "幽屏看雪思寒景，小簟橫風戀畫眠。",
      "安得心源凉似水，虎溪遥羨老僧禪。"
    ],
    "added_time": "2026-01-02 08:16:35"
  },
  {
    "source_file": "poet.song.34000.json",
    "title": "送陸覃校書赴選西上",
    "author": "强至",
    "paragraphs": [
      "朝飲送春酒，暮吟傷別詩。",
      "予愁鶑語亂，君興馬蹄遲。",
      "五府何時辟，三銓會早辭。",
      "回鞭晉陽道，不負細侯知。"
    ],
    "added_time": "2026-01-02 08:16:37"
  },
  {
    "source_file": "poet.song.228000.json",
    "title": "武岡向權叔家有陳魏祠堂合祀簡齋鶴山惟兩公世異事殊實難牽合諸公既極推引復徵予言",
    "author": "陳杰",
    "paragraphs": [
      "簡齋以詩冠兩都，鶴山以文擅江東。",
      "茲溪僻在萬山底，遼絕安能來兩公。",
      "或撞天關忤九虎，或走窮海隨六龍。",
      "畏途迂車一笑粲，遠謫信杖雙音跫。",
      "誰其主者林下叟，又誰嗣之大雅翁。",
      "詩題田家足渾朴，帖送石刻何舂容。",
      "百年向氏兩奇遇，千載江山真發矇。",
      "到今窗戶有佳色，尚想林壑生清風。",
      "恭惟人物一代幾，伊洛既竭岷峨空。",
      "艱虞各行天下半，名數况復參樞崇。",
      "高吟大冊照寰宇，如此過化良亦匆。",
      "泥上指爪東西鴻，精神如水行地中。",
      "偶然流落亦安計，牽合推引驚盲聾。",
      "二公德業吾豈敢，淺陋最識詩文工。",
      "平生此兩大家數，秤較力量能無同。",
      "創聞合祀適有契，一瓣聊借歌詞通。"
    ],
    "added_time": "2026-01-02 08:17:00"
  },
  {
    "source_file": "poet.song.34000.json",
    "title": "送蹇磻翁都官赴倅梁門",
    "author": "强至",
    "paragraphs": [
      "共昔登龍客，仍今同舍郎。",
      "後先趨帥府，南北重離觴。",
      "塞角催秋月，邊烽落曉霜。",
      "軍城看趣召，能久頼王祥。"
    ],
    "added_time": "2026-01-02 08:18:49"
  },
  {
    "source_file": "poet.song.195000.json",
    "title": "送陳宗諭進叔晉接赴慶元添倅及乃弟泰來四首  其三",
    "author": "王邁",
    "paragraphs": [
      "若見青山老，煩言僕寄聲。",
      "入新無好况，依舊是狂生。",
      "國事今如許，庸醫見亦驚。",
      "不知靈壽杖，還解拄天傾。"
    ],
    "added_time": "2026-01-02 08:18:55"
  },
  {
    "source_file": "poet.song.171000.json",
    "title": "春晴獨坐次叔祖閣學韻",
    "author": "張鎡",
    "paragraphs": [
      "䰐鬖綠柳拂垣衣，課蜜蜂忙踏蕊歸。",
      "須趁一春隨意適，極知萬事轉頭非。",
      "添罏麝餠遮殘火，擁案塵編絕故韋。",
      "便當清歡忘肉味，况安淡泊少甘肥。"
    ],
    "added_time": "2026-01-02 08:19:02"
  },
  {
    "source_file": "poet.song.243000.json",
    "title": "詠史 景帝 其二",
    "author": "陳普",
    "paragraphs": [
      "賜帛寬租澤未休，四方緩急有條侯。",
      "餘威不頼刳蛇劍，倉卒誰梟老濞頭。"
    ],
    "added_time": "2026-01-02 08:19:40"
  },
  {
    "source_file": "poet.song.207000.json",
    "title": "春日飲酒",
    "author": "白玉蟾",
    "paragraphs": [
      "拍拍浮浮幾酒樽，梅花入夢酒歸魂。",
      "半窗寂寞猿三咽，滿戶蕭騷月一痕。",
      "山後山前鳩喚婦，舍南舍北竹生孫。",
      "天明醉醒策霜竹，春在江天蘆荻村。"
    ],
    "added_time": "2026-01-02 08:20:12"
  },
  {
    "source_file": "poet.song.161000.json",
    "title": "蟬",
    "author": "陸九淵",
    "paragraphs": [
      "風露枯腸裏，宮商兩翼頭。",
      "壯號森木晚，清嘯茂林秋。"
    ],
    "added_time": "2026-01-02 08:20:53"
  },
  {
    "source_file": "poet.song.238000.json",
    "title": "西湖曲",
    "author": "吳龍翰",
    "paragraphs": [
      "十里風光烟水白，嵯峨帝城紫霧隔。",
      "笛聲吹斷蒲葉風，鷺飛界破青山色。",
      "湖波鱗鱗織成縠，翠蓋紅幢機上簇。",
      "長安冨兒美少年，馬行紫陌香塵撲。",
      "畫舫誰家窈窕娘，半額鵞黄時様粧。",
      "玉手折花嬌無力，花枝斜掛銀絲長。",
      "隔花躊蹰意相屬，稍稍談笑聞餘香。",
      "夕陽西下漢水逺，無計問覔雙瓊璫。",
      "巫山高哉但入夢，安得插翅飛其傍。",
      "君不見吳姬采蓮自唱曲，君王尚在舟中宿。"
    ],
    "added_time": "2026-01-02 08:21:18"
  },
  {
    "source_file": "poet.song.184000.json",
    "title": "送天台李守",
    "author": "許應龍",
    "paragraphs": [
      "天台罹洚水，平陸幾成淵。",
      "經理閲再禩，民瘼猶未痊。",
      "將令田里安，須得牧守賢。",
      "疇咨能俾乂，僉曰蓬萊仙。",
      "君侯寬且明，履節金石堅。",
      "吏事素精敏，公心無黨偏。",
      "分符膺重寄，爲政將奚先。",
      "租賦盍蠲減，獄訟無淹延。",
      "姦黠須禁戢，阨窮當憫憐。",
      "庶銷愁嘆聲，播作謠頌傳。",
      "使華聞有命，丹書下日邊。",
      "復使茲郡民，鼓舞戴二天。",
      "政成徹丹扆，驛召歸甘泉。",
      "嗟予十載間，稠疊同班聯。",
      "學館暨郎省，昕夕相周旋。",
      "喜君駕朱轓，恨我違英躔。",
      "同寅舉餞觴，佳句聯華牋。",
      "枯腸强搜索，綴緝僅成篇。"
    ],
    "added_time": "2026-01-02 08:22:29"
  },
  {
    "source_file": "poet.song.184000.json",
    "title": "送楊郎中守嘉興",
    "author": "許應龍",
    "paragraphs": [
      "君昨倅嘉禾，施設皆儒者。",
      "千里稱廉平，六邑荷寬假。",
      "海沂雖頼祥，宣室俄思賈。",
      "召還甫再朞，出守榮五馬。",
      "舊治聞重來，懽呼溢田野。",
      "正苦夏日炎，將沐秋霖灑。",
      "君侯寬且明，義利審取舍。",
      "願推一片心，大作萬間厦。",
      "苛斂戒分肥，嚴刑去衣赭。",
      "當令愁嘆聲，轉作詩歌寫。",
      "如君梁棟才，一麾寧久把。",
      "祇虞席未溫，又賦公歸雅。"
    ],
    "added_time": "2026-01-02 08:22:29"
  },
  {
    "source_file": "poet.song.184000.json",
    "title": "送人赴倉臺",
    "author": "許應龍",
    "paragraphs": [
      "帝念畿甸民，財力俱有限。",
      "俗吏肆貪殘，侵漁蕩貲産。",
      "致治在得賢，刺史尤當揀。",
      "明公如范滂，清節邁楊綰。",
      "疏寵畀倉臺，一道俱刮眼。",
      "糴貴望公平，斂苛冀公剗。",
      "察吏貴精明，臨民當敬簡。",
      "高才固優爲，佇見鳩功僝。",
      "將令愁嘆民，喜至笑聲莞。",
      "繡節暫馳驅，玉堂資著譔。",
      "行矣促公歸，餞行聊舉盞。"
    ],
    "added_time": "2026-01-02 08:22:29"
  },
  {
    "source_file": "poet.song.184000.json",
    "title": "贈韓倅",
    "author": "許應龍",
    "paragraphs": [
      "鳳城久矣欽韓公，華胄重來振祖風。",
      "關决藩條明且恕，待人接物春融融。",
      "散爲和氣徧南土，雨順年豐民按堵。",
      "海沂雖喜頼王祥，驥足治中難久駐。",
      "向來文惠倅瀛洲，藉藉聲名動冕旒。",
      "願君凌厲紹前美，南澗事業當同休。",
      "于今且慶生申旦，敬爇瓣香祈鶴算。",
      "中秋節近月嬋娟，正好平分通夕宴。",
      "君家自有舊氈青，合上星辰聽履聲。",
      "明年此會知何處，宣勸黄封下帝廷。"
    ],
    "added_time": "2026-01-02 08:22:29"
  },
  {
    "source_file": "poet.song.34000.json",
    "title": "送王天常太祝詩",
    "author": "强至",
    "paragraphs": [
      "雨洗春枝冷，鶑愁晚更啼。",
      "感時雙淚落，送客片帆西。",
      "淮隰逢鴒羽，京塵縱馬蹄。",
      "有才無殿課，安穩步通閨。"
    ],
    "added_time": "2026-01-02 08:22:59"
  },
  {
    "source_file": "poet.song.103000.json",
    "title": "元夕",
    "author": "張九成",
    "paragraphs": [
      "前年元夕宴譙門，萬朵紅燈鬧早春。",
      "誰謂今宵頓寥落，長天獨擁一冰輪。"
    ],
    "added_time": "2026-01-02 08:23:06"
  },
  {
    "source_file": "poet.song.46000.json",
    "title": "兩橋詩 西新橋",
    "author": "蘇軾",
    "paragraphs": [
      "昔橋木千柱，挂湖如斷霓。",
      "浮梁陷積淖，破板隨奔溪。",
      "笑看遠岸沒，坐覺孤城低。",
      "聊因三農隙，稍進百步隄。",
      "炎州無堅植，潦水輕推擠。",
      "千年誰在者，鐵柱羅浮西。",
      "獨有石鹽木，白蟻不敢躋。",
      "似開銅駝峰，如鑿鐵馬蹄。",
      "岌岌類鞭石，山川非會稽。",
      "嗟我久閣筆，不書紙尾鷖。",
      "蕭然無尺箠，欲構飛空梯。",
      "百夫下一杙，椓此百尺泥。",
      "探囊頼故侯，寶錢出金閨。",
      "父老喜雲集，簞壺無空携。",
      "三日飲不散，殺盡西村雞。",
      "似聞百歲前，海近湖有犀。",
      "那知陵谷變，枯瀆生茭藜。",
      "後來勿忘今，冬涉水過臍。"
    ],
    "added_time": "2026-01-02 08:23:30"
  },
  {
    "source_file": "poet.song.207000.json",
    "title": "挽知宮王月谷三章  其一",
    "author": "白玉蟾",
    "paragraphs": [
      "去年五月扣松關，方與先生一解顔。",
      "今我杖藜尋舊隠，聞君琴劍蛻空山。",
      "交朋滿眼今無幾，羈旅傷心爲一潸。",
      "自嘆洞前東去水，不若逝者若爲還。"
    ],
    "added_time": "2026-01-02 08:23:48"
  },
  {
    "source_file": "poet.song.161000.json",
    "title": "挽石子重",
    "author": "陸九淵",
    "paragraphs": [
      "古重百里長，寄命謀託孤。",
      "今以京秩授，糜至無賢愚。",
      "州家督版帳，殿最視所輸。",
      "况乃積弊久，宿負堆文符。",
      "老姦乘倉皇，陰拱爲師模。",
      "民窮斂愈急，吏飽官自癯。",
      "天子爲焦勞，宵旰思良圖。",
      "高選部使者，庶使德意敷。",
      "石君在薦剡，聞者皆歡愉。",
      "不知何方民，凋瘵遲君蘇。",
      "君丞固安日，歲旱當蠲租。",
      "縣白如故事，守怒牢睢盱。",
      "頼君爭之力，意得所請俞。",
      "揭數授里正，俾後不可渝。",
      "又嘗宰尤溪，吏輩初闚𨵦。",
      "首以財匱告，欲闢侵民途。",
      "君乃治稅籍，弊蠹窮根株。",
      "簡易以便民，上下交相孚。",
      "民自不忍負，豈復煩催驅。",
      "關征且損數，孰謂儒術迂。",
      "使家得此人，黄屋何憂虞。",
      "惜哉不及用，重使吾嗟吁。"
    ],
    "added_time": "2026-01-02 08:24:22"
  },
  {
    "source_file": "poet.song.161000.json",
    "title": "遊湖分韻得西字",
    "author": "陸九淵",
    "paragraphs": [
      "命駕不辭春徑泥，少蓬高會帝城西。",
      "物非我輩終無頼，書笑蒙莊只强齊。",
      "天入湖光隨廣狹，山藏雲氣互高低。",
      "誰憐極目茭蒭裏，隠隠蒼龍卧古堤。"
    ],
    "added_time": "2026-01-02 08:24:22"
  },
  {
    "source_file": "poet.song.217000.json",
    "title": "興寧界上",
    "author": "蕭立之",
    "paragraphs": [
      "壓腦文書坐得牢，偶然散誕此江臯。",
      "一春冷雨鶑花老，十日新晴麻麥高。",
      "鳥跡窵留倉頡字，草香擷出屈平騷。",
      "不知何許繅車動，又送新絲入鬢毛。"
    ],
    "added_time": "2026-01-02 08:24:45"
  },
  {
    "source_file": "poet.song.239000.json",
    "title": "贈舒片雲",
    "author": "文天祥",
    "paragraphs": [
      "麻源謫仙人，噓呵成陰陽。",
      "向來懷袖間，冉冉天孫裳。",
      "一夕大雷電，六丁下取將。",
      "仙人乘風來帝鄉，又從膚寸起飛揚。",
      "仙術亦如此，天機神翕張。",
      "有時行渾天，周游十三萬里强。",
      "往來仙馭不可韁，正恐問命人，望氣蓬萊隔渺茫。"
    ],
    "added_time": "2026-01-02 08:25:40"
  },
  {
    "source_file": "poet.song.113000.json",
    "title": "題卧屏十八花 苣霜",
    "author": "葛立方",
    "paragraphs": [
      "密葉高叢傲歲寒，殷紅膩綠映江干。",
      "沉香亭畔無消息，頼有霜前秋牡丹。"
    ],
    "added_time": "2026-01-02 08:26:07"
  },
  {
    "source_file": "poet.song.46000.json",
    "title": "丙子重九二首  其二",
    "author": "蘇軾",
    "paragraphs": [
      "窮途不擇友，過眼如亂雲。",
      "餘子誰復數，坐閱兩使君。",
      "共飲去年堂，俯看秋水紋。",
      "此水與此人，相追兩沄沄。",
      "老去各休息，造化嗟長勤。",
      "佳哉此令節，不惜與子分。",
      "何以娛我客，游魚在清濆。",
      "水師三百指，鐵網欲掩羣。",
      "獲多雖一快，買放尤可欣。",
      "此樂真不朽，明年我歸耘。"
    ],
    "added_time": "2026-01-02 08:26:29"
  },
  {
    "source_file": "poet.song.171000.json",
    "title": "山堂晚興",
    "author": "張鎡",
    "paragraphs": [
      "小堂清占景無譁，不向階前種俗花。",
      "過雨家茶脫黄玉，近霜天竹綴丹沙。",
      "靜眠寧羨蟻來夢，孤坐屢諳蜂報衛。",
      "萬事一身安分定，關河休用發長嗟。"
    ],
    "added_time": "2026-01-02 08:27:35"
  },
  {
    "source_file": "poet.song.207000.json",
    "title": "次韻王將仕",
    "author": "白玉蟾",
    "paragraphs": [
      "詩壇勍敵我何堪，只把新詩著意參。",
      "韻險有如行棧閤，句香何止食餘甘。",
      "江寒風落餘章謬，鳥過身輕一字慙。",
      "飯了相陪閒笑語，錦囊非我許誰探。"
    ],
    "added_time": "2026-01-02 08:29:55"
  },
  {
    "source_file": "poet.song.238000.json",
    "title": "馮永之號冰壺工水墨丹青",
    "author": "吳龍翰",
    "paragraphs": [
      "半生江海冰壺翁，擔風荷雨七尺笻。",
      "爛嚼扶葉紫金椹，玉樓光徹十二重。",
      "飽喫孤山白玉花，一鑿九竅開玲瓏。",
      "能鉟明月鑄雙眼，故能搜索異景窺神功。",
      "能穿星斗掛胸次，故能神遊八極之鴻濛。",
      "手撼烟雲出硯石，酒酣奮筆驅雷風。",
      "迴山轉海有力量，頃刻鵞溪幻出白練之寒江，碧玉之奇峯。",
      "瀟湘洞庭忽在眼，冷落烟竹蒼梧空。",
      "碧天萬里渺無際，但見隠隠歸飛鴻。",
      "江門過雨涼如許，木落瀟瀟秋滿浦。",
      "月明何處起漁歌，小艇人歸急搖櫓。",
      "鷗沙漠漠洲渚昏，無數寒鴉栖古渡。",
      "景物變態雖無窮，筆端有口一一吐。",
      "研丹吮粉尤精奇，直與王爵争毫釐。",
      "寧肯没骨媚時好，逸氣往往追徐熙。",
      "一點春風幾花卉，化工權柄君所私。",
      "獻之牸牛韓幹馬，滕王蛺蝶僧繇魚。",
      "下筆衆妙各俱足，開卷錯落中珠璣。",
      "顧家層樓連天起，俗士那敢窺藩籬。",
      "嘔心抽思何自苦，乃使肌骨化作枯松枝。",
      "君不見梅邉有狂客，風饕雪虐寧忍饑。",
      "吟軀未老貌先老，不覺兩髩紛如絲。"
    ],
    "added_time": "2026-01-02 08:29:59"
  },
  {
    "source_file": "poet.song.184000.json",
    "title": "潘上舍父挽詩  其二",
    "author": "許應龍",
    "paragraphs": [
      "蘭玉賢關雋譽飛，詞場幾見捷音馳。",
      "登雲將慰椿庭望，陟岵俄驚薤露悲。",
      "榮養痛嗟今日隔，嘉封頼有異時追。",
      "前岡已卜牛眠地，螭首行鎸九尺碑。"
    ],
    "added_time": "2026-01-02 08:30:03"
  },
  {
    "source_file": "poet.song.161000.json",
    "title": "與僧浄璋",
    "author": "陸九淵",
    "paragraphs": [
      "自從相見白雲間，離聚常多會聚艱。",
      "兩度逢迎當汝水，數年隔闊是曹山。",
      "客來濯足傍僧怪，病不烹茶侍者閒。",
      "不是故人尋舊隠，只應終日閉禪關。"
    ],
    "added_time": "2026-01-02 08:30:08"
  },
  {
    "source_file": "poet.song.185000.json",
    "title": "題延平李氏宅",
    "author": "陳宓",
    "paragraphs": [
      "延平李氏廬，仙翁扁盤谷。",
      "虛堂納水石，蘭萱和修竹。",
      "距城才咫尺，作吏愧真俗。",
      "年餘始一到，頼有客如玉。"
    ],
    "added_time": "2026-01-02 08:30:17"
  },
  {
    "source_file": "poet.song.46000.json",
    "title": "白鶴山新居鑿井四十尺遇磐石石盡乃得泉",
    "author": "蘇軾",
    "paragraphs": [
      "海國困蒸溽，新居利高寒。",
      "以彼陟降勞，易此寢處乾。",
      "但苦江路峻，常慚汲腰酸。",
      "矻矻煩四夫，磽磽斲層巒。",
      "彌旬得尋丈，下有青石盤。",
      "終日但迸火，何時見飛瀾。",
      "豐我粲與醪，利汝椎與鑽。",
      "山石有時盡，我意殊未闌。",
      "今朝僮僕喜，黄土復可摶。",
      "晨瓶得雪乳，暮甕停冰湍。",
      "我生類如此，何適不艱難。",
      "一勺亦天賜，曲肱有餘歡。"
    ],
    "added_time": "2026-01-02 08:32:32"
  },
  {
    "source_file": "poet.song.217000.json",
    "title": "和張倅韻",
    "author": "蕭立之",
    "paragraphs": [
      "微官元不療寒饑，憂樂相從頼有詩。",
      "萬里功名看末路，百年事業有殘碑。",
      "文嫌累氣傷雕組，語要驚人欠崛奇。",
      "湖海平生有今日，白頭何處覓新知。"
    ],
    "added_time": "2026-01-02 08:33:20"
  },
  {
    "source_file": "poet.song.228000.json",
    "title": "和陳別魁元吉",
    "author": "陳杰",
    "paragraphs": [
      "窮有詩劘壘，愁無酒盪城。",
      "艱虞開口笑，邂逅倒衣迎。",
      "朔雪殘榆柳，東風拂燕鶑。",
      "一樽何日醁，重論不嫌精。"
    ],
    "added_time": "2026-01-02 08:34:35"
  },
  {
    "source_file": "poet.song.171000.json",
    "title": "秋日登集仙臺",
    "author": "張鎡",
    "paragraphs": [
      "地荒無處可追遊，頼有茲山景頗幽。",
      "遠水一隅橫雪練，喬松千丈舞雲虬。",
      "飄颻霞想生來僻，膠擾塵心老更休。",
      "不向是中觀月去，城中那可度中秋。"
    ],
    "added_time": "2026-01-02 08:35:06"
  },
  {
    "source_file": "poet.song.207000.json",
    "title": "俞樓",
    "author": "白玉蟾",
    "paragraphs": [
      "十二欄桿秋月明，謫仙曾此宴飛瓊。",
      "半窗樹色粘山色，隔岸風聲送水聲。",
      "織翠回紋傷薄倖，香紅染袖悵都城。",
      "酒愁花恨無人訴，頼有延年俞秀英。"
    ],
    "added_time": "2026-01-02 08:35:07"
  },
  {
    "source_file": "poet.song.46000.json",
    "title": "循守臨行出小鬟復用前韵",
    "author": "蘇軾",
    "paragraphs": [
      "學語雛鶑在柳陰，臨行呼出翠帷深。",
      "通家不隔同年面，得路方知異日心。",
      "趁著春衫游上苑，要求國手教新音。",
      "嶺梅不用催歸騎，截𩍐須防舊所臨。"
    ],
    "added_time": "2026-01-02 08:35:11"
  },
  {
    "source_file": "poet.song.171000.json",
    "title": "離城中",
    "author": "張鎡",
    "paragraphs": [
      "雨後溪流爾許深，枕堤樓閣靜沉沉。",
      "暫來殊鬰登臨恨，欲別難禁去住心。",
      "倚檻乍離橋百尺，繫船猶戀柳千尋。",
      "黄昏最喜林端月，影掠波寒徹底金。"
    ],
    "added_time": "2026-01-02 08:37:01"
  },
  {
    "source_file": "poet.song.228000.json",
    "title": "黄茶陵死寇吳荆溪作碑祭文云斥彼懦夫提此英魄爲賦詩以挽之",
    "author": "陳杰",
    "paragraphs": [
      "十年三令尹，王事厄還期。",
      "只爲生人重，非貪死節奇。",
      "冷雲回鴈處，妖雨泣鵑時。",
      "提得英魂在，邦侯一片碑。"
    ],
    "added_time": "2026-01-02 08:37:15"
  },
  {
    "source_file": "poet.song.228000.json",
    "title": "春晝睡起",
    "author": "陳杰",
    "paragraphs": [
      "柳影年華度，鶑聲午夢回。",
      "空牀靜看易，滿席澹凝埃。",
      "隠几野花落，閉門山雨來。",
      "無人見愁緒，歡伯一樽開。"
    ],
    "added_time": "2026-01-02 08:37:15"
  },
  {
    "source_file": "poet.song.34000.json",
    "title": "依韵和擇之惜春",
    "author": "强至",
    "paragraphs": [
      "何門織婦爲春魔，幾聽啼鶑暗輟梭。",
      "美釀入唇宜莫算，芳期屈指已無多。",
      "迎風柳絮飄都盡，著雨花枝落半過。",
      "正好狂歌對餘景，休因節物嘆蹉跎。"
    ],
    "added_time": "2026-01-02 08:37:26"
  },
  {
    "source_file": "poet.song.46000.json",
    "title": "種茶",
    "author": "蘇軾",
    "paragraphs": [
      "松間旅生茶，已與松俱瘦。",
      "茨棘尚未容，蒙翳爭交構。",
      "天公所遺棄，百歲仍穉幼。",
      "紫筍雖不長，孤根乃獨壽。",
      "移栽白鶴嶺，土軟春雨後。",
      "彌旬得連陰，似許晚遂茂。",
      "能忘流轉苦，戢戢出鳥咮。",
      "未任供舂磨，且可資摘嗅。",
      "千團輸大官，百餠衒私鬬。",
      "何如此一啜，有味出吾囿。"
    ],
    "added_time": "2026-01-02 08:38:32"
  },
  {
    "source_file": "poet.song.161000.json",
    "title": "學士院入直賦景物二首  其一",
    "author": "王希呂",
    "paragraphs": [
      "玉堂晝永暑風微，蔌蔌飛花落小池。",
      "徙倚幽欄憑問訊，夏鶑飛出萬年枝。"
    ],
    "added_time": "2026-01-02 08:39:27"
  },
  {
    "source_file": "poet.song.168000.json",
    "title": "哀呂東萊",
    "author": "鞏豐",
    "paragraphs": [
      "嗚呼呂夫子，天姿素顒昂。",
      "文獻紹家學，刻意稽虞唐。",
      "看書眼如月，洞照所未詳。",
      "雲霧養豹質，彜尊瑑龍章。",
      "椎鋒裹頭歲，躡足遊四方。",
      "取友半楚越，篤志日自强。",
      "著眼囂塵上，口不掛否臧。",
      "堅車遵大路，驂轡多王良。",
      "筆陣萬人敵，嚴嚴亞夫營。",
      "既壯道愈焯，維斗揭太常。",
      "朝路閲時變，有意夫明昌。",
      "嗚呼命非耶，一病俄殂喪。",
      "百年能幾見，痛在予衷腸。",
      "恭惟經濟學，日就而月將。",
      "便便五經笥，笑視古錦囊。",
      "訂史參理亂，一一堪施行。",
      "聖伏道絕塞，繄我爲發明。",
      "無心著師說，獨遜時輩聲。",
      "盤礴九雲夢，胸次莫與京。",
      "爐烟對姬孔，脫落翰墨場。",
      "耳目所纂輯，如春之發生。",
      "退然避時譽，歛衽不肯當。",
      "居憂寄蕭寺，舉俗載其名。",
      "戶外履常滿，攝齊願升堂。",
      "樹陰敷晝戶，靜對書一床。",
      "是中亦何有，乃獨不可量。",
      "吾則不爾拒，歲寒永相望。",
      "嗟豐幼甚愚，聖讀初濫觴。",
      "先生與之進，聞見昔未嘗。",
      "摳衣莫我舊，歲籥今幾更。",
      "山林有陳迹，尚想曳杖聲。",
      "精衷無渝泐，氣序有翕張。",
      "俯仰十數載，淹留竟奚成。",
      "羣趨競場屋，意氣無激揚。",
      "荏苒去函丈，有愧弟子行。",
      "冊府羅鷺羽，尋拜尚書郎。",
      "明堂資衆木，待公舉脩梁。",
      "豐時遊庠序，門牆邇康莊。",
      "偕我二三子，振袂時騫翔。",
      "黄塵烏帽底，自覺神觀清。",
      "每伺趨局暇，進揖班馬香。",
      "先生爲酬酢，講貫忘暄涼。",
      "于時萃英髦，王路均且平。",
      "蘇醒憂國病，斟酌鑒古情。",
      "門外有過轍，頗怪來往并。",
      "再歲感末疾，長江理歸航。",
      "江濱多送客，飛蓋驚鳬鶬。",
      "走實厭衆味，食魚必河魴。",
      "豈其嗜野蔌，而置稌與秔。",
      "敬願持此心，不厭道阻長。",
      "及歸供灑掃，藥餌常侍旁。",
      "庶幾秉一炬，上接星宿芒。",
      "師門謝賓客，童穉亦歎驚。",
      "唯有舊學徒，尚俾承餘光。",
      "神閑造沖邈，氣定絕慨慷。",
      "嘯傲羲皇上，稅駕無何鄉。",
      "今歲二月中，豐入須女城。",
      "床下拜龐老，城隅有幽坊。",
      "維時春氣和，天宇新霽晴。",
      "先生呼我俱，緩步臨前楹。",
      "露菊擢翠羽，風篁韵繁箏。",
      "晝坐欣至夕，話盡一再更。",
      "誨言皆砭石，易知復難忘。",
      "委曲到肝鬲，如啜黄昏湯。",
      "出門九徘徊，三復心遑遑。",
      "提撕不予棄，感切涕泗橫。",
      "先世有遺書，故墟有山房。",
      "尚冀疾有間，挈領提其綱。",
      "敢以學爲嬉，坐使素業荒。",
      "誓當服明訓，爲衣不爲裳。",
      "筆著將脫稿，後生有憲章。",
      "家傳人誦之，豈但師張程。",
      "研精固有造，棲遲詎無成。",
      "嗚呼寢門慟，茲禍誰使令。",
      "天高不可訴，仰視空茫茫。",
      "枯琴在東壁，遺履陳西廂。",
      "未續千古淚，桂魄三闕盈。",
      "慨昔身健日，浮言多謗傷。",
      "黄鍾自疏越，鄭衛徒錚錚。",
      "事定蓋棺了，玄黄閟青箱。",
      "堂堂那復見，薄奠攄寸誠。",
      "斯文倘有繼，師道其張皇。",
      "矢心薦明蠲，精爽庶歆饗。"
    ],
    "added_time": "2026-01-02 08:39:44"
  },
  {
    "source_file": "poet.song.168000.json",
    "title": "芋洋嶺背聞雨聲滿山細聽林上槁葉風過之相戛擊而成音後先疏數中節清絕難狀篷籠夜雨未足爲奇",
    "author": "鞏豐",
    "paragraphs": [
      "日未出扶桑，雲猶屯海嶽。",
      "宛是欲雨時，朝陰凜巖壑。",
      "霜林亂葉多，荏苒乾未落。",
      "颯颯滿空山，細聽微雨作。",
      "一葉初自吟，萬葉競相謔。",
      "就彼最高枝，相摩應宮角。",
      "燥響欲相憑，風來能領略。",
      "須臾不聞風，但聽雨索索。",
      "是雨亦無奇，如雨乃可樂。",
      "風停葉靜時，雨從何處著。",
      "霜野物聲乾，終带塵土濁。",
      "篷音非出虛，瓢音太傷朴。",
      "得似此聲清，瀟灑過笙鶴。",
      "天籟者非耶，夔襄不能學。"
    ],
    "added_time": "2026-01-02 08:39:44"
  },
  {
    "source_file": "poet.song.168000.json",
    "title": "送湯麟之秀才往漢東從徐省元教授學詩",
    "author": "鞏豐",
    "paragraphs": [
      "士遊鄉校間，如舟試津浦。",
      "所見小溪山，未見大島嶼。",
      "一旦遠游學，如舟涉江湖。",
      "所見寖以廣，變怪驚龍魚。",
      "人生本自有丘壑，陋巷棲遲窮亦樂。",
      "何必三江暨五湖，始助胸中疆界拓。",
      "我言隨寓耳目移，馬遷所以游會稽。",
      "向令俯僂但京國，未必大放雄深詞。",
      "君今濯秀雙溪水，下語不凡真可喜。",
      "若使循爲舉子文，定自棘門兒戲耳。",
      "古來妙技如屠龍，不療饑餒徒爲工。",
      "不如高科取富貴，如一棗葉持鍼鋒。",
      "挾冊將遊隨子國，親賢況是諸侯客。",
      "曾將好手冠南宮，行當闊步趨文石。",
      "奮飛欲往氣莫降，蒹葭莽莽天雨霜。",
      "揚瀾左蠡吞九澤，大孤小孤插長江。",
      "請停詩筆莫容易，大義聯翩且周禮。",
      "路途千里負笈人，併以經塗相指似。"
    ],
    "added_time": "2026-01-02 08:39:44"
  },
  {
    "source_file": "poet.song.168000.json",
    "title": "大孤",
    "author": "鞏豐",
    "paragraphs": [
      "大孤小孤在何許，大磯小磯忽當浦。",
      "顛風吹浪未肯停，厭聽蕭蕭打篷雨。",
      "今春積雪深復深，爛銀猶照廬山陰。",
      "狐裘欲脫未可脫，蟻醁當斟誰與斟。",
      "晚來潮面烏如石，遥看知是長魚脊。",
      "篙人且下鐵貍奴，更與風波鬭今夕。"
    ],
    "added_time": "2026-01-02 08:39:44"
  },
  {
    "source_file": "poet.song.168000.json",
    "title": "二蟲吟",
    "author": "鞏豐",
    "paragraphs": [
      "鯤鵬至大兮，形載于莊周逍遥之篇。",
      "蟋蟀至小兮，名託于周公七月之雅。",
      "一則變化徙天池，一則悲鳴入牀下。",
      "周公作詩陳艱難，瑣屑如與婦子言。",
      "天經地緯發真藻，特驅小物歸毫端。",
      "鵬大無倫世無有，揮斥八極隘宇宙。",
      "世人有眼不見鵬，直頼莊周爲不朽。",
      "當年蟋蟀吟秋時，秦家宮殿隋家墀。",
      "鵬飛雖占九萬里，得地穩密誰如伊。",
      "大鵬擊水翔寥漠，蟋蟀逢春死籬落。",
      "二蟲得失何厚薄，天晴日午槐花落。"
    ],
    "added_time": "2026-01-02 08:39:44"
  },
  {
    "source_file": "poet.song.34000.json",
    "title": "題於潛張明甫愛拙堂",
    "author": "强至",
    "paragraphs": [
      "高灑潛川愛拙翁，堂閒雅與拙情同。",
      "宦塗恥用機心達，聖世寧爲直道窮。",
      "千載奸纖羞白骨，一時夷坦擅清風。",
      "邑人三歲觀賢化，巧詆銷萌訟缿空。"
    ],
    "added_time": "2026-01-02 08:40:19"
  },
  {
    "source_file": "poet.song.184000.json",
    "title": "偈頌五十一首  其四二",
    "author": "釋道沖",
    "paragraphs": [
      "好事不出門，惡事行千里。",
      "好惡不到處，總不在這裏。",
      "不是俊流，徒勞側耳。"
    ],
    "added_time": "2026-01-02 08:40:25"
  },
  {
    "source_file": "poet.song.207000.json",
    "title": "草廬",
    "author": "白玉蟾",
    "paragraphs": [
      "劉禪材非天下君，出師一表費殷勤。",
      "卧龍夢破隆中月，列鴈轟開蜀口雲。",
      "甫得江心成八陣，奈何天意要三分。",
      "木牛流馬今何用，頼有玄仍繼策勳。"
    ],
    "added_time": "2026-01-02 08:40:36"
  },
  {
    "source_file": "poet.song.239000.json",
    "title": "和故人韻  其一",
    "author": "文天祥",
    "paragraphs": [
      "去歲湟中穀，醫瘡咸糶新。",
      "一言堪救藥，三秩敢貪嗔。",
      "自是仁由己，休論哲保身。",
      "當時若瘖默，何面見鄉人。"
    ],
    "added_time": "2026-01-02 08:41:04"
  },
  {
    "source_file": "poet.song.207000.json",
    "title": "繡香亭招飲",
    "author": "白玉蟾",
    "paragraphs": [
      "海棠開後雨冥綿，寒食清明又一年。",
      "勝賞挨排三月朔，嫩晴將息百花天。",
      "水光山色供圖障，燕語鶑聲助管絃。",
      "我自吟邊閑拄頰，笑人陌上拾花鈿。"
    ],
    "added_time": "2026-01-02 08:43:08"
  },
  {
    "source_file": "poet.song.207000.json",
    "title": "春夏之交奉呈胡總領",
    "author": "白玉蟾",
    "paragraphs": [
      "殘紅點點尚春光，小立芳臺送夕陽。",
      "鶑語只聞花裏面，鷗飛宛在水中央。",
      "風前綠草無人管，煙外青山底處藏。",
      "柳幄張天槐幕靜，一川漲起麥雲黄。"
    ],
    "added_time": "2026-01-02 08:43:08"
  },
  {
    "source_file": "poet.song.2000.json",
    "title": "春暮  其二",
    "author": "向敏中",
    "paragraphs": [
      "落紅庭院綠池塘，語燕啼鶑亦可傷。",
      "霽柳吹花春已老，暄槐成幄日初長。"
    ],
    "added_time": "2026-01-02 08:43:16"
  },
  {
    "source_file": "poet.song.2000.json",
    "title": "春暮  其三",
    "author": "向敏中",
    "paragraphs": [
      "蜂蝶如知春已歸，雨餘鶑亦縷金衣。",
      "東風盡把楊花翦，吹作滿城輕雪飛。"
    ],
    "added_time": "2026-01-02 08:43:16"
  },
  {
    "source_file": "poet.song.184000.json",
    "title": "達磨大師讚  其二",
    "author": "釋道沖",
    "paragraphs": [
      "人皆有心，人皆作佛。",
      "胡爲西來，遞相誑惑。",
      "心在何處，佛是何物。",
      "带累神光無處尋，後代兒孫廝淈𣸩。"
    ],
    "added_time": "2026-01-02 08:43:19"
  },
  {
    "source_file": "poet.song.195000.json",
    "title": "爲余君肅曰嚴母夫人壽",
    "author": "王邁",
    "paragraphs": [
      "曾向瑶池穩泛槎，眼看西母佩飛霞。",
      "定分天地沖和氣，來匹公侯富貴家。",
      "熊膽課兒心苦淡，魚軒錫命世榮華。",
      "樽前何物堪爲壽，笑指蟠桃幾度花。"
    ],
    "added_time": "2026-01-02 08:43:20"
  },
  {
    "source_file": "poet.song.24000.json",
    "title": "次韵朱兵部上巳錫宴",
    "author": "陳襄",
    "paragraphs": [
      "禊飲開天苑，英遊綴士林。",
      "鹿苹常長養，魚藻遂浮沈。",
      "和氣春臺暖，恩波曲水深。",
      "追隨方外樂，歌吹夢中音。",
      "忽起江湖興，久無軒冕心。",
      "鶑花應笑我，華髪已盈簪。"
    ],
    "added_time": "2026-01-02 08:43:46"
  },
  {
    "source_file": "poet.song.217000.json",
    "title": "寄羅澗谷  其一",
    "author": "蕭立之",
    "paragraphs": [
      "同是人間七十餘，相思無地問何如。",
      "倉皇空憶歸時別，契闊都無落□書。",
      "□去避兵長蓐食，邇來古地且巢居。",
      "題詩甲子應同集，便雁相逢頼啟予。"
    ],
    "added_time": "2026-01-02 08:44:20"
  },
  {
    "source_file": "poet.song.228000.json",
    "title": "天基節特晴",
    "author": "陳杰",
    "paragraphs": [
      "王春又數五堯蓂，先自春來半月贏。",
      "天上聖功調玉燭，雲問暖律寫莖英。",
      "蒼生正頼吾君福，每歲長占此日晴。",
      "三祝莫嫌言語朴，時和年熟早休兵。"
    ],
    "added_time": "2026-01-02 08:45:06"
  },
  {
    "source_file": "poet.song.125000.json",
    "title": "石洞二首  其一",
    "author": "李流謙",
    "paragraphs": [
      "春夢斷不記，春游誰與同。",
      "竹斜過午日，池皺晚來風。",
      "柳已都齊綠，桃猶約略紅。",
      "流鶑啼未了，又過短牆東。"
    ],
    "added_time": "2026-01-02 08:45:55"
  },
  {
    "source_file": "poet.song.217000.json",
    "title": "和周平洲韻",
    "author": "蕭立之",
    "paragraphs": [
      "此日舊無靈運屐，參差今有蓋頭茅。",
      "自憐後死罹兵革，枉有閑愁上鬢毛。",
      "淚盡不堪懷故國，詩來端喜得同袍。",
      "梅花夾雪無饒景，惜許吟情與病遭。"
    ],
    "added_time": "2026-01-02 08:47:21"
  },
  {
    "source_file": "poet.song.238000.json",
    "title": "己未試監假道於嚴報謝使君",
    "author": "吳龍翰",
    "paragraphs": [
      "秋試賢闗擲雉盧，道經鄰郡拜真儒。",
      "棠陰日暖鳥聲雋，苔跡月明吏影臞。",
      "春野一犂今有犢，暮歌五袴昔無襦。",
      "片帆願借吹噓力，一舸清風不用租。"
    ],
    "added_time": "2026-01-02 08:47:36"
  },
  {
    "source_file": "poet.song.185000.json",
    "title": "小園送春",
    "author": "陳宓",
    "paragraphs": [
      "一春强半尚無晴，有負淵明日涉名。",
      "鶑粟已粧紅葉艷，青梅尚覺荔枝生。",
      "可憐蜂蝶攀轅意，尚欲羲和反旆行。",
      "桃李不言流水畔，遊人到此自多情。"
    ],
    "added_time": "2026-01-02 08:47:42"
  },
  {
    "source_file": "poet.song.168000.json",
    "title": "送鶴還齊雲",
    "author": "張釜",
    "paragraphs": [
      "胎仙誰遣到塵寰，盡日清吟伴我閑。",
      "不作沖天支遁想，頗疑携箭佐卿還。",
      "欲追鸞駕煙霞上，肯處雞羣伯仲間。",
      "爲語齊雲好看取，他年我欲訪緱山。"
    ],
    "added_time": "2026-01-02 08:48:54"
  },
  {
    "source_file": "poet.song.46000.json",
    "title": "次韵子由三首 椰子冠",
    "author": "蘇軾",
    "paragraphs": [
      "天教日飲欲全絲，美酒生林不待儀。",
      "自漉疏巾邀醉客，更將空殻付冠師。",
      "規模簡古人爭看，簪導輕安髮不知。",
      "更著短簷高屋帽，東坡何事不違時。"
    ],
    "added_time": "2026-01-02 08:49:02"
  },
  {
    "source_file": "poet.song.195000.json",
    "title": "送黄少遇非熊守德慶",
    "author": "王邁",
    "paragraphs": [
      "三紀間關歷宦途，蕭然全似一臞儒。",
      "恥趨東閤隳高節，甘向南州剖左符。",
      "悃愊不能爲健吏，清修端可律貪夫。",
      "羊城定見菊坡老，能爲蒼生一出無。"
    ],
    "added_time": "2026-01-02 08:49:23"
  },
  {
    "source_file": "poet.song.125000.json",
    "title": "草堂",
    "author": "李流謙",
    "paragraphs": [
      "浣花溪上得閒來，石刻摩挲病眼開。",
      "短策多時臨水立，紅塵半路與風回。",
      "乞靈伎薄裳爲带，驚世名言海納盃。",
      "相對只今真夢寐，數椽茅屋老蒼苔。"
    ],
    "added_time": "2026-01-02 08:50:10"
  },
  {
    "source_file": "poet.song.229000.json",
    "title": "臨濟讚",
    "author": "釋道璨",
    "paragraphs": [
      "開眼受睦州廝瞞，甘心喫黄蘗痛棒。",
      "握定拳以當平熱生，除一喝別無伎倆。",
      "何曾夢見無位真人，剛要滅却正法眼藏。",
      "見人家則盡情藉沒，併與性命一時掃蕩。",
      "不可聞名，如何近傍。",
      "自有佛法以至于今，少曾見有箇樣，不覩是底和尚。"
    ],
    "added_time": "2026-01-02 08:50:12"
  },
  {
    "source_file": "poet.song.238000.json",
    "title": "牛渚山觀大江",
    "author": "吳龍翰",
    "paragraphs": [
      "巨靈劈破蒼山石，鞭起九龍入空碧。",
      "山分兩半合不成，夾住長江數千尺。",
      "九道驚湍相擊撞，雷聲怒發誰敢當。",
      "神蛟出没不可數，往往殺氣摩穹蒼。",
      "嗚呼蜀道行且難，劍門險似鐵門闗。",
      "一夫可敵萬夫勇，大開棧道通殽函。",
      "固知長江當城壁，立此天塹限南北。",
      "東南王氣無窮年，此江未必成桑田。",
      "君不見敵兵百萬連艨艟，雄師出鬭一掃空。",
      "書生不能長鎗與大劍，只坐帷幄收奇功。"
    ],
    "added_time": "2026-01-02 08:50:44"
  },
  {
    "source_file": "poet.song.239000.json",
    "title": "所懷",
    "author": "文天祥",
    "paragraphs": [
      "英英香蕙瑩朝華，收拾東風作一家。",
      "燕語鶑啼春又夏，燈花剔盡暗窗斜。"
    ],
    "added_time": "2026-01-02 08:51:51"
  },
  {
    "source_file": "poet.song.161000.json",
    "title": "和閻帥侍郎見寄",
    "author": "沈繼祖",
    "paragraphs": [
      "全荆百萬兵屯雲，甲光耀日爭晶熒。",
      "中有詩書禮樂帥，聲色不動今孔明。",
      "幕府晝閑多嘯詠，風流文采被諸生。",
      "嗟予入蜀四載久，恨未得承謦欬聲。",
      "今爲屬縣方託跡，似聞號召將朝京。",
      "荆州一紙賢十部，字畫飛動詩語清。",
      "居然二妙到蔀屋，再拜莊誦心已傾。",
      "憶昔錦城秋月裏，張侯更迭賦歌行。",
      "人生聚散不可料，如月圓缺與陰晴。",
      "豈期斐章辱賜和，驪珠寶璐篋笥盈。",
      "儻因徐辟見孟子，有志未就公其成。"
    ],
    "added_time": "2026-01-02 08:51:58"
  },
  {
    "source_file": "poet.song.161000.json",
    "title": "次瞿塘寄呈楊帥",
    "author": "沈繼祖",
    "paragraphs": [
      "轉柁邊樓隔夕陽，竹枝歌斷送飛航。",
      "敢同計事追韓信，每辱揚鞭問葛彊。",
      "鴈影入江三峽冷，猿音呼月五更長。",
      "功名歲晚貂裘弊，歸鬢應憐已點霜。"
    ],
    "added_time": "2026-01-02 08:51:58"
  },
  {
    "source_file": "poet.song.171000.json",
    "title": "送趙季言知撫州",
    "author": "張鎡",
    "paragraphs": [
      "同寅心契每難忘，林野投閒話最長。",
      "自是文華兼政術，非徒神秀出天潢。",
      "臨岐暫送魚符客，指日歸來畫省郎。",
      "詩社不應常寂寞，頼君搜奬出江鄉。"
    ],
    "added_time": "2026-01-02 08:52:34"
  },
  {
    "source_file": "poet.song.34000.json",
    "title": "某蒙太守盧公惠酒因作詩以謝公子仇香遽賜光和復次韵敘事酬答",
    "author": "强至",
    "paragraphs": [
      "予懷天地惠何慳，頼有仁侯念拙艱。",
      "塵土未嘗輕俗狀，風霜多爲霽嚴顔。",
      "兵厨美釀纔嘉貺，子舍清吟繼寵頒。",
      "詩酒而今諧素嗜，更兼春雪滿群山。"
    ],
    "added_time": "2026-01-02 08:53:59"
  },
  {
    "source_file": "poet.song.125000.json",
    "title": "送張仲山守唐安二首  其一",
    "author": "李流謙",
    "paragraphs": [
      "六十專城髮未斑，更於何地覓三山。",
      "不妨談笑催科裏，正頼清凉熱惱間。",
      "到日紅梅留臘在，公餘翠杓酌春慳。",
      "胡床有月堪乘興，客到南樓不下關。"
    ],
    "added_time": "2026-01-02 08:54:32"
  },
  {
    "source_file": "poet.song.161000.json",
    "title": "送閤學袁尚書帥蜀  其二",
    "author": "沈繼祖",
    "paragraphs": [
      "兵書一篋老空休，尚記當年寓益州。",
      "捫蝨蓋嘗談世事，鱠鱸聊復寄扁舟。",
      "我方泥飲誇嚴尹，公喜逢時過武侯。",
      "作此短歌懷感遇，運斤班郢獨包羞。"
    ],
    "added_time": "2026-01-02 08:54:51"
  },
  {
    "source_file": "poet.song.207000.json",
    "title": "捲雪樓",
    "author": "白玉蟾",
    "paragraphs": [
      "煙水蒼蒼古渡頭，神鴉噪罷纜方收。",
      "泊舟鳬渚鷗汀晚，夜入蘭宮桂殿秋。",
      "綠葦黄蘆悲落日，白蘋紅蓼閙滄洲。",
      "冥冥千古今如夢，浩浩長江不管愁。",
      "鴈陣歸時雲似幕，風檣高處月如鈎。",
      "驚濤飛起銀花舞，萬頃寒光十二樓。"
    ],
    "added_time": "2026-01-02 08:55:01"
  },
  {
    "source_file": "poet.song.207000.json",
    "title": "山月軒",
    "author": "白玉蟾",
    "paragraphs": [
      "老蟾飛上梧桐枝，蒼屏煙冷猿夜啼。",
      "瀲灧金盤掛寒巘，嬋娟玉鏡沉清溪。",
      "風前松竹盡起舞，姮娥徘徊不歸去。",
      "人在廣寒天在水，滿天星斗知何處。",
      "幽人爲我鳴瑶琴，山前月下千古心。",
      "不知明月幾圓缺，只有青山無古今。",
      "醉持玉盞吞金餠，塵世無人知此景。",
      "青山無言人酩酊，浩歌卧斷桂花影。"
    ],
    "added_time": "2026-01-02 08:55:01"
  },
  {
    "source_file": "poet.song.171000.json",
    "title": "次韻王耘之",
    "author": "張鎡",
    "paragraphs": [
      "白汗翻漿九市人，清風誰似此論心。",
      "壯遊淮上官聲起，重會都城句法深。",
      "久矣求才膠柱瑟，老來逢事不徽琴。",
      "漫湖又見香荷發，煮餠須同近寺林。"
    ],
    "added_time": "2026-01-02 08:55:22"
  },
  {
    "source_file": "poet.song.195000.json",
    "title": "賊平賀本路史倉良叔彌忠四首  其三",
    "author": "王邁",
    "paragraphs": [
      "六十青蚨米五升，兒童滿口說常平。",
      "方愁饑火無聊頼，一沐恩波得並生。",
      "真佛現身來救度，老天著眼自分明。",
      "從今閩粵家生子，定把君侯姓作名。"
    ],
    "added_time": "2026-01-02 08:56:31"
  },
  {
    "source_file": "poet.song.34000.json",
    "title": "冬末郡學感懷和韵",
    "author": "强至",
    "paragraphs": [
      "我向榮塗倒足行，折腰尚可代深耕。",
      "嗟君二紀差高第，猶爾三冬伴後生。",
      "壯志幾多成墜鵠，明年四十趁啼鶑。",
      "金章衮衮從韋布，窮達何時不遞更。"
    ],
    "added_time": "2026-01-02 08:56:57"
  },
  {
    "source_file": "poet.song.103000.json",
    "title": "偈二十首  其九",
    "author": "釋鼎需",
    "paragraphs": [
      "獨枕孤峯忘歲月，梧桐葉落始知秋。",
      "若知撲落非他物，始解縱橫得自由。",
      "萬仞懸崖絲繫腰，百尺竿頭獨打翹。",
      "大洋海裏驟驊騮，須彌頂上駕扁舟。",
      "好箇通天作略，自然脫體風流。",
      "今朝有酒今朝醉，明日愁來明日愁。"
    ],
    "added_time": "2026-01-02 08:57:07"
  },
  {
    "source_file": "poet.song.228000.json",
    "title": "和陳郎中時舉清夜不寐",
    "author": "陳杰",
    "paragraphs": [
      "四簷殘溜雜風鈴，長夜遥空候啟明。",
      "綠鬢望郎猶不寐，白頭遺老得無情。",
      "幾時畫角吹愁徹，何處黄粱做夢成。",
      "一笑詩來扶杖起，滿湖煙霽曉寒輕。"
    ],
    "added_time": "2026-01-02 08:57:37"
  },
  {
    "source_file": "poet.song.238000.json",
    "title": "對月",
    "author": "吳龍翰",
    "paragraphs": [
      "長空有明月，與我良有情。",
      "遙遙萬里道，隨我杖履行。",
      "耿耿吟床間，相隨入枕衾。",
      "而我病風雅，長作秋蛩吟。",
      "吟聲悲入月，月色寒入吟。",
      "月即是天眼，照我淚縱横。",
      "垂垂草上露，盡從月眼傾。",
      "不爲富貴兒，只作苦吟人。",
      "君看朱門邃，翠幕圍陽春。",
      "管絃沸清曉，銀燭正熒熒。"
    ],
    "added_time": "2026-01-02 08:58:10"
  },
  {
    "source_file": "poet.song.194000.json",
    "title": "吳傳朋書簡帖贊",
    "author": "岳珂",
    "paragraphs": [
      "小書楷則本晉人，降而唐世體益真。",
      "妙趨要識筆有神，行行清妍雜奇偉。",
      "奇爲精神楷爲體，吳君筆力備諸此。"
    ],
    "added_time": "2026-01-02 08:59:46"
  },
  {
    "source_file": "poet.song.194000.json",
    "title": "吳傳朋游絲書飲中八仙歌帖贊",
    "author": "岳珂",
    "paragraphs": [
      "天絲兮舞空，春光兮怡融。",
      "杲麗日兮柔風，想八仙兮飲中。",
      "倒景兮騎虹，落紙兮游龍。",
      "俱上下兮西東，笑春歸兮無蹤。",
      "墨皇兮化工，留玩兮何窮。"
    ],
    "added_time": "2026-01-02 08:59:46"
  }
]