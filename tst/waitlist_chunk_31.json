[
  {
    "source_file": "poet.song.244000.json",
    "title": "和李梅南對梅韻",
    "author": "趙必𤩪",
    "paragraphs": [
      "三花兩花疏籬東，玉堂何似茅舍中。",
      "孤芳不受春風涴，千紅萬紫俱下風。",
      "羅浮夢斷孤山杳，寂寂誰躡二子蹤。",
      "謫仙天人霸梅國，騷壇萬仞奴羣雄。",
      "我交梅花二十冬，梅工於詩例合窮。",
      "我窮於梅詩更拙，豈無膏沐誰爲容。",
      "湘纍醒眼不相識，蘭芷未必臭味同。",
      "何時典衣買酒醉梅下，澆我磊落寫我悰。",
      "詩成閣筆對梅笑，此一瓣香爲梅翁。"
    ],
    "added_time": "2026-01-02 23:21:51"
  },
  {
    "source_file": "poet.song.244000.json",
    "title": "德驥篇",
    "author": "孫巖",
    "paragraphs": [
      "西家白馬如曳練，東家赤馬如驅電。",
      "時時并轡刷長鞦，羞殺分飛伯勞燕。",
      "白馬不防牛有角，慘甚兵間中矛矟。",
      "不出能令赤馬疑，隔巷來奔初不約。",
      "躊躇血地嘶鳴哀，悲風颯颯驚條枚。",
      "皦然德驥非凡材，牧人驅迫去復回。",
      "物於儔匹且如此，何况世間貞信士。",
      "管仲敗餘勤鮑叔，孝章厄極悲文舉。",
      "茂弘將坐白其忠，叔翰當收脫之死。",
      "乞兵欲赴雍丘危，突圍竟雪都昌耻。",
      "雖云志計有伸屈，至今撓弱聞風起。",
      "利災樂禍無故情，東家無恙汝得乘。"
    ],
    "added_time": "2026-01-02 23:21:51"
  },
  {
    "source_file": "poet.song.189000.json",
    "title": "送玉面貍與月湖",
    "author": "葉寘",
    "paragraphs": [
      "迎陽舐掌餐朝霜，虎額分白狐裘黄。",
      "野人供之未敢嘗，聊比澗沚溪毛將。",
      "方其潛遯嵌空去，塞向固然知墐戶。",
      "藏身爲地抑何拙，令人開戶知其處。",
      "貴重榮稱玉面郎，尾以牛後誇奇章。",
      "世間醜好誰爭强，賢否一語由臧倉。",
      "諗季貍兮美南國，範我馳驅非詭獲。",
      "衣褐褐見脫脫兮，雪綽通身妙藏白。",
      "人言可以貢金門，芹美猶云欲獻君。",
      "倘幸珍稱供玉食，全勝肥遯老邱園。",
      "侑以詩篇煩筆削，詩欠活眼覓一著。"
    ],
    "added_time": "2026-01-02 23:22:15"
  },
  {
    "source_file": "poet.song.226000.json",
    "title": "偈頌一百一十七首  其二六",
    "author": "釋紹曇",
    "paragraphs": [
      "萬疊青山，一溪流水。",
      "幽鳥綿蠻，烟蘿鎖翠。",
      "瑞巖活計無多，徒掛傍人唇齒。",
      "徹骨貧窮，熏天富貴。",
      "一陣西風丹桂香。",
      "二三子，吾無隠乎爾。"
    ],
    "added_time": "2026-01-02 23:22:18"
  },
  {
    "source_file": "poet.song.122000.json",
    "title": "別金華朱丞  其一",
    "author": "鄧深",
    "paragraphs": [
      "客中相識便相知，日日相過不問時。",
      "除却酒杯澆旅况，若非坐隱即論詩。"
    ],
    "added_time": "2026-01-02 23:22:21"
  },
  {
    "source_file": "poet.song.236000.json",
    "title": "琵琶",
    "author": "周密",
    "paragraphs": [
      "曾聞賀老說當年，玉軸東風四百絃。",
      "寶結颺春鶑語滑，香槽抱月鳳心圓。",
      "荻花江上逢商婦，楊柳灣頭見小憐。",
      "莫向樽前彈怨曲，青衫白髮易凄然。"
    ],
    "added_time": "2026-01-02 23:22:23"
  },
  {
    "source_file": "poet.song.208000.json",
    "title": "冰清堂偶成",
    "author": "周弼",
    "paragraphs": [
      "數盃恬淡酒，相就等閑傾。",
      "得失徒多感，行藏任獨清。",
      "晝閑風有味，春盡雨無聲。",
      "但惜新栽柳，相呼欠一鶑。"
    ],
    "added_time": "2026-01-02 23:22:50"
  },
  {
    "source_file": "poet.song.105000.json",
    "title": "穹石堂",
    "author": "蘇欽",
    "paragraphs": [
      "新堂良佳哉，前山羅萬戟。",
      "中有倚天石，玉立破深碧。",
      "異時老夕郎，直道衆讒咋。",
      "不種南山豆，聊卜輞川宅。",
      "舉頭得佛觀，喜甚幾折屐。",
      "名加一字褒，價重連城璧。",
      "忽騎箕尾去，勝概墮岑寂。",
      "乃孫丘壑姿，結屋踵前迹。",
      "時呼名勝流，談觴閱晨夕。",
      "向來富貴人，搜索徧山澤。",
      "舳艫蔽江淮，斧鑿巧鑱刻。",
      "屢聞揮橐金，所得僅雞肋。",
      "誰能燕坐間，領略在几席。",
      "要知此段奇，自是天所惜。",
      "吾生事幽討，佳處皆足歷。",
      "是中一延睇，破覺慰平昔。",
      "會須買東鄰，來作堂中客。",
      "公乎肯見容，斯言當不食。"
    ],
    "added_time": "2026-01-02 23:22:51"
  },
  {
    "source_file": "poet.song.151000.json",
    "title": "寄林子長教授",
    "author": "陳造",
    "paragraphs": [
      "芹堂風景幾經過，匝坐紅蕖倚綠荷。",
      "下筯慣嘗雲子味，開樽仍費雪兒歌。",
      "官移催我離羣去，夢境思君樂事多。",
      "鴈足寄詩情未薄，却慙屬和付羊何。"
    ],
    "added_time": "2026-01-02 23:23:11"
  },
  {
    "source_file": "poet.song.141000.json",
    "title": "嘲淮風進退格",
    "author": "楊萬里",
    "paragraphs": [
      "絮帽貂裘莫出船，北窗最緊且深關。",
      "顛風無頼知何故，做雪不成空自寒。",
      "不去掃清天北霧，只來捲起浪頭山。",
      "便能吹倒僧伽塔，未直先生一笑看。"
    ],
    "added_time": "2026-01-02 23:23:17"
  },
  {
    "source_file": "poet.song.227000.json",
    "title": "守歲行",
    "author": "舒岳祥",
    "paragraphs": [
      "一年辛苦歲終成，夜杵相聞曉甑香。",
      "缸面浮蛆初滃滃，小槽壓作春簷鳴。",
      "東隣麥磨連日響，餠料已具蔞牙長。",
      "磨刀霍霍割紅鮮，銀鬣翻光趁湖上。",
      "歲闌無事且招邀，隣曲披榛共來往。",
      "爲言今歲勝去年，來歲應須更勝前。",
      "去年除夜各走險，荒村千里無人煙。",
      "今年山舍一爐火，妻子甥孫相對坐。",
      "巷翁里媼在眼前，共酌瓦盆行果蓏。",
      "只憐舊歲去無還，惜此須臾未去間。",
      "多情一宿尚難別，况是相同一歲闌。",
      "固知無計得留駐，只怕眠中不知去。",
      "添燈續火甚慇懃，起寫桃符覓詩句。"
    ],
    "added_time": "2026-01-02 23:23:31"
  },
  {
    "source_file": "poet.song.245000.json",
    "title": "題汪水雲詩卷",
    "author": "張嵩老",
    "paragraphs": [
      "君不見伯牙流水心，不是子期誰知音。",
      "又不見穎師浮雲操，不是昌黎誰品藻。",
      "伯牙千古穎無人，此心此操誰重陳。",
      "折揚黄華笑啞啞，寥寥太古風無淳。",
      "錢唐君別二十載，江南江北情如海。",
      "吳霜半染鬢邊絲，朗吟浩蕩殊未艾。",
      "十年尊酒又逢君，行歌流水絃浮雲。",
      "在自大古，雅澹飄逸思不羣。",
      "能言名山大川壯麗可怪處，收拾胸中爲一部。",
      "歸來歷歷寫瑶琴，一種風氣傳千古。",
      "又言黄河泰華六合之內不勝遊，何如九州之內更九州。",
      "抱琴飄飄風萬里，曾是天涯海角頭。",
      "當時此琴落落天西北，土音往往幾人還解得。",
      "怊悵悲憤恩怨昵昵多少情，盡寄胡笳十八拍。",
      "會心又見鍾子期，識操又遇韓昌黎。",
      "眼高已覺空四海，此水此雲不在他人知。"
    ],
    "added_time": "2026-01-02 23:23:38"
  },
  {
    "source_file": "poet.song.150000.json",
    "title": "次韻袁憲閲兵許浦",
    "author": "陳造",
    "paragraphs": [
      "皇澤泉及瀕，戎索均帝闕。",
      "邊屯笳簫地，彎弓睨胡月。",
      "萬旅皆金繒，不待持閥閲。",
      "于時江流澌，極目雲閣雪。",
      "嬉嬉忘其寒，恩寵自稠疊。",
      "使星照海徼，天意不虛設。",
      "勞勤需摩拊，勇怯要旌別。",
      "除器有良楛，扣閽許陳列。",
      "古來分君憂，下敢謝薄劣。",
      "叱馭陵九折，摧鋒取三捷。",
      "况公經世才，翻浪海鯨掣。",
      "夷吾吾目中，江左佇茂烈。",
      "汾陽唐柱石，守器未應缺。",
      "銜命茲小試，鼓勇士眥裂。",
      "指揮用諸將，他日須此傑。",
      "聖君中興主，詔語一見决。",
      "治具有罅漏，詎容惜捫舌。",
      "兆眹貴先識，沉默真小節。",
      "鄙夫百僚底，欲隠尚不屑。",
      "幾登王公門，面醜辭易竭。",
      "向公又一鳴，當復笑燕說。"
    ],
    "added_time": "2026-01-02 23:23:54"
  },
  {
    "source_file": "poet.song.4000.json",
    "title": "無題",
    "author": "寇準",
    "paragraphs": [
      "金甲珠襦鎖繡扃，杜城殘月葬娥英。",
      "春風候館花如雪，空有鶑傳度曲聲。"
    ],
    "added_time": "2026-01-02 23:24:11"
  },
  {
    "source_file": "poet.song.15000.json",
    "title": "嘉祐二年七月九日大雨寄永叔內翰",
    "author": "梅堯臣",
    "paragraphs": [
      "去年龍母沐，今年龍婦浴。",
      "民何競相傳，訛言初願戮。",
      "沐水不濕纓，浴波吞目睛。",
      "連歲果爲患，準度非人情。",
      "島夷尚弗爾，况乃此京城。",
      "天公亦鑒詳，天子大聖明。",
      "堯時不昏墊，安見堯憂煢。",
      "今但微禹力，上心常屏營。",
      "祠官駿奔走，請禱必竭誠。",
      "廟堂列土偶，椒酒空湛盈。",
      "靈氣自莫主，非以堯言輕。",
      "霹靂夜復作，蝦蟆尚聽鳴。",
      "輦道有白水，都人無陸行。",
      "浮萍何處來，青青繞我楹。",
      "連牆已壞破，屋頼搘撐牢。",
      "緬懷所親友，親友皆占高。",
      "獨知歐陽公，直南望滔滔。",
      "遺奴揭厲往，答言頗力勞。",
      "正取舊戽斗，自課僮僕操。",
      "明日苟不已，挈家仍避逃。",
      "賢者尚若是，焉用數我曹。",
      "免爲不弔鬼，世上一鴻毛。"
    ],
    "added_time": "2026-01-02 23:24:34"
  },
  {
    "source_file": "poet.song.183000.json",
    "title": "秋日病餘",
    "author": "戴復古",
    "paragraphs": [
      "桂子吹香風露深，老夫吟了聽蟬吟。",
      "秋來賸有行山興，病後全無涉世心。",
      "詩苦積成雙白髮，酒豪輕用萬黄金。",
      "平生意氣今如許，獨抱傳家一破琴。"
    ],
    "added_time": "2026-01-02 23:24:40"
  },
  {
    "source_file": "poet.song.237000.json",
    "title": "妙智寺明上人他適因得一遊",
    "author": "董嗣杲",
    "paragraphs": [
      "主僧何所往，閒客自來遊。",
      "山阜秋稜勁，村塍稻把稠。",
      "落烏攅梵廡，腥鴿墮經樓。",
      "借鼎烹茶去，無人說趙州。"
    ],
    "added_time": "2026-01-02 23:24:45"
  },
  {
    "source_file": "poet.song.177000.json",
    "title": "徐和卿所居潘閬巷",
    "author": "韓淲",
    "paragraphs": [
      "知道逍遥巷裏居，彼時此地復何如。",
      "豈無草木稀人跡，那有塵埃污我書。",
      "將鶴清狂應望海，騎馿顛倒想臨湖。",
      "他年好事流傳去，又說徐公舊隠廬。"
    ],
    "added_time": "2026-01-02 23:24:50"
  },
  {
    "source_file": "poet.song.123000.json",
    "title": "魏彥誠挽詩三首  其三",
    "author": "洪适",
    "paragraphs": [
      "昔年同攬轡，累日到門闌。",
      "題竹飛松管，觀魚走玉槃。",
      "著鞭顔有媿，推轂力何難。",
      "翻坐葭莩累，塵凝貢氏冠。"
    ],
    "added_time": "2026-01-02 23:25:14"
  },
  {
    "source_file": "poet.song.219000.json",
    "title": "剡源山房",
    "author": "釋文珦",
    "paragraphs": [
      "茅屋小於船，寒宵此會偏。",
      "苦吟因靜得，幽思與閒便。",
      "斷壁棲雲氣，虛窗閉篆煙。",
      "帖殘重補畫，琴老不勝絃。",
      "畫軸塵爲古，茶鑪火自然。",
      "細泉膠莧腹，凍鶴墮松巔。",
      "石皷鳴如磬，甆缾色類鉛。",
      "雪明燈焰減，風遠漏聲傳。",
      "鼠黠窺人走，僮頑背客眠。",
      "骨清神欲脫，興逸語猶顛。",
      "野性終應在，浮名豈足纏。",
      "欲從支遁隠，未有買山錢。"
    ],
    "added_time": "2026-01-02 23:25:19"
  },
  {
    "source_file": "poet.song.219000.json",
    "title": "錢塘晚渡別友",
    "author": "釋文珦",
    "paragraphs": [
      "寒月照沙頭，輕風引客舟。",
      "掛帆重曠望，舉櫂復夷猶。",
      "地勢連吳越，星躔次斗牛。",
      "鴈煙縈別思，漁火點鄉愁。",
      "雙鬢誰憐白，單衣自怯秋。",
      "明朝定相憶，獨上水邊樓。"
    ],
    "added_time": "2026-01-02 23:25:19"
  },
  {
    "source_file": "poet.song.33000.json",
    "title": "通判國博惠建茶且有對啜之戲因以奉謝",
    "author": "强至",
    "paragraphs": [
      "數餠建溪春，求逾尺璧珍。",
      "封從鄉國遠，惠與郡僚均。",
      "午榻忘搘臂，晨觴厭啟唇。",
      "拜嘉當對啜，相待况如賓。"
    ],
    "added_time": "2026-01-02 23:25:25"
  },
  {
    "source_file": "poet.song.132000.json",
    "title": "幽棲二首  其二",
    "author": "陸游",
    "paragraphs": [
      "自卜幽棲地，頻驚歲月移。",
      "鄉鄰崇禮讓，子弟習書詩。",
      "喔喔雞鳴樹，狺狺犬吠籬。",
      "謀生已過足，富貴亦何爲。"
    ],
    "added_time": "2026-01-02 23:25:36"
  },
  {
    "source_file": "poet.song.14000.json",
    "title": "八月十五夜有懷",
    "author": "梅堯臣",
    "paragraphs": [
      "天爲水蒼玉，月拕潭面冰。",
      "萬里絕瑕玷，百文已澄凝。",
      "山河了然在，星斗光莫增。",
      "借問九州內，豈無陰雲興。",
      "緬懷去年秋，是夜客廣陵。",
      "太守歐陽公，預邀三四朋。",
      "乃值連連雨，共飲陳華燈。",
      "既醉公有詠，屬和予未能。",
      "强賦石屏物，固慙無所稱。",
      "今來宛溪上，聊以故歲徵。",
      "晶明正若此，霢霂且何曾。",
      "美景信難并，康樂語足憑。"
    ],
    "added_time": "2026-01-02 23:25:46"
  },
  {
    "source_file": "poet.song.189000.json",
    "title": "自維揚回真州",
    "author": "沈大椿",
    "paragraphs": [
      "青蒲短短柳斜斜，入眼新愁亂莫遮。",
      "雨潤固應宜筍蕨，風饕端不貸鶑花。",
      "春來止酒常因病，客裏逢人祗問家。",
      "安得扁舟下荆水，一歸老我舊生涯。"
    ],
    "added_time": "2026-01-02 23:25:49"
  },
  {
    "source_file": "poet.song.158000.json",
    "title": "贈杜伯高",
    "author": "陳傅良",
    "paragraphs": [
      "臘後玄冥意氣驕，餘寒造物亦亡聊。",
      "風收夜雨春何淺，雲障朝暾雪不消。",
      "真悟此生纔半歲，恣聽何處是三朝。",
      "粲然一笑將迎我，頼有江梅慰寂寥。"
    ],
    "added_time": "2026-01-02 23:25:51"
  },
  {
    "source_file": "poet.song.140000.json",
    "title": "大司成顔幾聖率同舍招游裴園泛舟繞孤山賞荷花晚泊玉壺得十絕句  其四",
    "author": "楊萬里",
    "paragraphs": [
      "船開便與世塵疎，飄若乘風度太虛。",
      "坐上偶然遺餠餌，波間無數出龜魚。"
    ],
    "added_time": "2026-01-02 23:25:59"
  },
  {
    "source_file": "poet.song.245000.json",
    "title": "題汪水雲詩卷  其一",
    "author": "聶守真",
    "paragraphs": [
      "汴隄楊柳摇春風，翠華南幸紫禁空。",
      "雕欄玉砌明月冷，羽人規作神仙宮。",
      "蘇堤楊柳飄晴雪，又見紫鸞催駕發。",
      "沉香亭北鶑亂啼，金殿又成諸佛剎。",
      "東南王氣一旦終，乾坤四海今會同。",
      "興亡成敗自有數，不由人力由天公。",
      "二龍南翔一龍北，鳳隻鸞孤重鎩翮。",
      "南龍苦熱北龍寒，鸞鳳欲飛飛不得。",
      "周原禾黍秋離離，含光草色春萋萋。",
      "露盤應拆聲動地，金銅仙人空淚垂。",
      "來今往古知幾代，嬴顛劉蹶浮雲改。",
      "□平抵掌笑不言，會見桑田變滄海。"
    ],
    "added_time": "2026-01-02 23:26:45"
  },
  {
    "source_file": "poet.song.227000.json",
    "title": "六月十四夜久雨新霽見月極佳坐觀萬堂中收拾塵霓湛然不作久不見此趣因書之以寄正仲",
    "author": "舒岳祥",
    "paragraphs": [
      "久雨新霽如發蒙，嫩月出海來屋東。",
      "開軒靜聽百蟲語，清光入沼翻簾櫳。",
      "白日勞勞生萬事，不如淡月含冥濛。",
      "收心展體且高枕，合眼不管東方紅。",
      "我緣居貧得清省，晏起一粥黄昏鐘。",
      "更深一頓白湯餠，坐送落月沉西峰。",
      "眼昏燈下不看字，與書相忘如不逢。",
      "漸收少年辟穀效，養取眼力成方瞳。",
      "自行此法頗簡易，有能修之神氣充。",
      "臨役多憂劉正仲，少忍一月毋怱怱。"
    ],
    "added_time": "2026-01-02 23:26:59"
  },
  {
    "source_file": "poet.song.208000.json",
    "title": "酬杜八同宿西山蘭若",
    "author": "周弼",
    "paragraphs": [
      "西山龍井路，俱有舊行蹤。",
      "待得城中暇，重期石上逢。",
      "冷霜粘破屐，落月带殘鍾。",
      "擬踐相鄰約，煩君買一峰。"
    ],
    "added_time": "2026-01-02 23:27:01"
  },
  {
    "source_file": "poet.song.151000.json",
    "title": "病中書懷二首  其二",
    "author": "陳造",
    "paragraphs": [
      "促促浮生忽二毛，安心有法頼禪逃。",
      "夢知二豎今相避，仇問三彭底許饕。",
      "世路從今蝸兩角，燈窗姑置兔千毫。",
      "破顔細點功名錄，祇許淵明酒處高。"
    ],
    "added_time": "2026-01-02 23:27:03"
  },
  {
    "source_file": "poet.song.150000.json",
    "title": "謝袁起巖使君借貢院居  其四",
    "author": "陳造",
    "paragraphs": [
      "槃薄蕭寺中，永嘆無客到。",
      "吾室自勃谿，粗免以饑告。",
      "及此蔭寬閒，好風日見勞。",
      "安得長者車，茶餠寫襟抱。"
    ],
    "added_time": "2026-01-02 23:27:14"
  },
  {
    "source_file": "poet.song.226000.json",
    "title": "偈頌一百一十七首  其四二",
    "author": "釋紹曇",
    "paragraphs": [
      "祖父田園，積年荒廢。",
      "農不務耕，漁專討利。",
      "徹底掀翻自有人，去盡殘蘆并敗葦。",
      "鴈過長空，影沉寒水，字字聲聲說大義。"
    ],
    "added_time": "2026-01-02 23:27:19"
  },
  {
    "source_file": "poet.song.226000.json",
    "title": "偈頌一百一十七首  其四三",
    "author": "釋紹曇",
    "paragraphs": [
      "九十日春今欲過，人生能見幾韶光。",
      "秦源方被桃花誤，隋岸還看柳絮狂。",
      "拄杖子，知不遷義，緘封不密，滿口嚼冰霜。",
      "千言萬語無人會，又逐流鶑過短牆。"
    ],
    "added_time": "2026-01-02 23:27:19"
  },
  {
    "source_file": "poet.song.237000.json",
    "title": "欲附蒲海雲制幹舟歸",
    "author": "董嗣杲",
    "paragraphs": [
      "江上樓髙暝樹連，壮遊空慨禹山川。",
      "客中問醉當秋晚，夢裏懐歸在燕先。",
      "水送流年遺楚恨，風吹殘雪上吳顛。",
      "幾番謾附鱗鴻便，不若相依買去船。"
    ],
    "added_time": "2026-01-02 23:27:45"
  },
  {
    "source_file": "poet.song.15000.json",
    "title": "送吉老學士兩浙提刑",
    "author": "梅堯臣",
    "paragraphs": [
      "重本恤刑天子聖，舟車持詔使臣賢。",
      "部中漢吏無冤獄，葑上吳人益美田。",
      "重過故鄉逢故老，一聞鳴鶴訪山川。",
      "不須歌管唯詩酒，况有餘杭白樂天。"
    ],
    "added_time": "2026-01-02 23:27:45"
  },
  {
    "source_file": "poet.song.193000.json",
    "title": "寄江西友人",
    "author": "鄭會",
    "paragraphs": [
      "浮雲浄盡倚欄干，西望南樓未得還。",
      "怕有舊人相借問，爲梅移屋近孤山。"
    ],
    "added_time": "2026-01-02 23:28:29"
  },
  {
    "source_file": "poet.song.177000.json",
    "title": "宿廣教寺",
    "author": "韓淲",
    "paragraphs": [
      "平生蕭散喜登臨，秋入溪山處處清。",
      "訪古人傳裴相國，尋詩我憶謝宣城。",
      "風回萬木新霜凈，雲薄長空夕照明。",
      "更向僧窗閒徙倚，一樽談笑爲君傾。"
    ],
    "added_time": "2026-01-02 23:28:29"
  },
  {
    "source_file": "poet.song.177000.json",
    "title": "廣修寺",
    "author": "韓淲",
    "paragraphs": [
      "石磴陰陰長薜蘿，斷崖飛練瀉鳴波。",
      "雨收林麓翠光合，雲凈峰巒爽氣多。",
      "萬事身心毋固必，此時詩句欲如何。",
      "蕭然便合歸林去，已辦犁鉏著釣簑。"
    ],
    "added_time": "2026-01-02 23:28:29"
  },
  {
    "source_file": "poet.song.177000.json",
    "title": "舜山寺",
    "author": "韓淲",
    "paragraphs": [
      "風沙跋馬度平原，眼底光陰幾換年。",
      "霜氣挾寒涵落日，雲容薄暮带孤烟。",
      "經行野寺尋詩和，邂逅殘僧把茗煎。",
      "束縛一官真自笑，可無清興解鞍眠。"
    ],
    "added_time": "2026-01-02 23:28:29"
  },
  {
    "source_file": "poet.song.23000.json",
    "title": "遥題錢公輔衆樂亭",
    "author": "王益柔",
    "paragraphs": [
      "四明舊說南湖好，歲久瀕厓變涂潦。",
      "建旟一日得賢侯，千里山川真再造。",
      "偃月堤成車馬道，湖光如截天如抱。",
      "鴛鴦瓦影亂鳬鷖，綠柳環堤花映島。",
      "珠宮貝闕競來還，泉客鮫人爭獻寶。",
      "春風浩蕩波濤起，彷彿仙人騎赤鯉。",
      "金盤下筯飽鱸魚，塵事茫茫隔烟水。",
      "都人士女從如雲，絲竹清音兩岸聞。",
      "飲酣落筆歌綠水，爛漫天葩飄遠芬。"
    ],
    "added_time": "2026-01-02 23:29:02"
  },
  {
    "source_file": "poet.song.245000.json",
    "title": "讀水雲丙子集  其二",
    "author": "聶守真",
    "paragraphs": [
      "宇宙倉皇過一春，鶑花無主亦銷魂。",
      "冰霜不入狼頭帽，風雨偏凌犢鼻褌。",
      "擊楫當年無祖逖，聞雞中夜有劉琨。",
      "五陵佳氣飄揚盡，誰識龍顔舊子孫。"
    ],
    "added_time": "2026-01-02 23:29:07"
  },
  {
    "source_file": "poet.song.245000.json",
    "title": "哀被擄婦",
    "author": "聶守真",
    "paragraphs": [
      "當年結髪在深閨，豈料人生有別離。",
      "到底不知因色誤，馬前猶自買臙脂。"
    ],
    "added_time": "2026-01-02 23:29:07"
  },
  {
    "source_file": "poet.song.227000.json",
    "title": "楊白花",
    "author": "舒岳祥",
    "paragraphs": [
      "楊白花，懊惱隨風渡江水。",
      "將心莫託少年郎，少年一去輕萬里。",
      "楊條插地便生根，花性飄揚似夢塵。",
      "恨不築城高萬丈，花飛莫放出重門。",
      "珠簾繡柱香雲護，祇有黄鶑知去路。"
    ],
    "added_time": "2026-01-02 23:29:55"
  },
  {
    "source_file": "poet.song.201000.json",
    "title": "買陳紫",
    "author": "劉克莊",
    "paragraphs": [
      "典刑無復蒲人見，風味曾經蔡譜誇。",
      "券買貪癡寧論價，摘嘗甘美不逢渣。",
      "豈無人笑鐵鑪步，疑有神司玉蘂花。",
      "說與子孫須記取，此翁頼有此傳家。"
    ],
    "added_time": "2026-01-02 23:30:21"
  },
  {
    "source_file": "poet.song.150000.json",
    "title": "張丞見和次韻答之  其二",
    "author": "陳造",
    "paragraphs": [
      "故人十年別，牆宇今密邇。",
      "譚勝復詩工，排日有歡喜。",
      "所嗟連城璧，過詫窶人子。",
      "何况政術疎，一一頼提耳。"
    ],
    "added_time": "2026-01-02 23:30:42"
  },
  {
    "source_file": "poet.song.4000.json",
    "title": "成安秋望",
    "author": "寇準",
    "paragraphs": [
      "八月西風蟬噪時，蕭蕭疏葉已辭枝。",
      "煙村物景都無頼，況是登臨有所思。"
    ],
    "added_time": "2026-01-02 23:30:59"
  },
  {
    "source_file": "poet.song.208000.json",
    "title": "齊安早眺  其二",
    "author": "周弼",
    "paragraphs": [
      "陰陰城壘靜，極望不飛塵。",
      "草色橫江暮，鶑聲出塞春。",
      "清時應洗甲，來歲又逢辛。",
      "惆悵經過處，都非往昔人。"
    ],
    "added_time": "2026-01-02 23:31:32"
  },
  {
    "source_file": "poet.song.140000.json",
    "title": "賀皇太子九月四日生辰四首  其一",
    "author": "楊萬里",
    "paragraphs": [
      "地出雷初震，天昇日更重。",
      "高飛千里鵠，潜躍九淵龍。",
      "隆準如高帝，虬鬚似太宗。",
      "八荒陰賜裏，戶戶是華封。"
    ],
    "added_time": "2026-01-02 23:31:36"
  },
  {
    "source_file": "poet.song.244000.json",
    "title": "遊華嚴寺",
    "author": "柯舉",
    "paragraphs": [
      "舊遊曾記此山川，萬事回頭一夢然。",
      "蚤歲不知人易老，晚年方信世無禪。",
      "樵歌牧唱千村暮，鶑語花香二月天。",
      "人境了然描不就，山僧對我更談玄。"
    ],
    "added_time": "2026-01-02 23:32:08"
  },
  {
    "source_file": "poet.song.167000.json",
    "title": "送莫萬安",
    "author": "趙蕃",
    "paragraphs": [
      "西江十一州，我所歷者半。",
      "紛紛墨綬徒，十有九頑懦。",
      "使者金閨彥，用意人物中。",
      "見我輒詢我，稱旨不數公。",
      "我時官白下，與公未相識。",
      "何以知其然，鷄犬相接迹。",
      "無何困流轉，卒歲下風趨。",
      "看其日所爲，自喜言不誣。",
      "人皆竭民脂，我獨求民瘼。",
      "上官雖喑嗚，民氣得和樂。",
      "體用夫何如，動靜惟以誠。",
      "夫豈今人歟，古人斯與并。",
      "朝廷重縣令，不減用儒盛。",
      "六察與郎官，遷除匪他徑。",
      "公行始發軔，九萬當自茲。",
      "侍從近臣間，況復多己知。"
    ],
    "added_time": "2026-01-02 23:32:10"
  },
  {
    "source_file": "poet.song.177000.json",
    "title": "咏海棠",
    "author": "韓淲",
    "paragraphs": [
      "撩亂蒙籠黯淡中，海棠收葉尚藏紅。",
      "燕支肯負勻粧淺，翡翠何貪剪刻工。",
      "酒病未甦還懊惱，春愁纔解易怔忡。",
      "流芳催得年華老，又見啼鶑轉小叢。"
    ],
    "added_time": "2026-01-02 23:32:26"
  },
  {
    "source_file": "poet.song.227000.json",
    "title": "出入二嶺行",
    "author": "舒岳祥",
    "paragraphs": [
      "出童公，入童公，一嶺二水分西東。",
      "前山萬竹入新路，新路蒼海通方蓬。",
      "入黄甘，出黄甘，一山二水分北南。",
      "北南百谷會江海，鎮亭下注南山潭。",
      "問君何事經二嶺，辟寇辟兵探絕境。",
      "青山兩路雙闕開，桑柘人煙在深井。",
      "迢迢橫過澄溪頭，水風激激流人影。",
      "籃輿落日黄泥坂，短策東風日將晚。",
      "深竹人家少隣並，麥苗翠被鋪平田。",
      "忍饑猶自念民饑，餠餌風來一飽寬。",
      "况今聖算窮幽遐，檢括丁口究阡陌。",
      "或說更戍起南氓，或議關防驅北客。",
      "中原隴土少人耕，何惜就寬因去窄。",
      "自古先王訂版圖，兵農合一如常式。",
      "嗚呼先王爲民定軍例，後王爲軍定民籍。",
      "嗚呼老儒臨風三歎息，爲國何如惜民力。"
    ],
    "added_time": "2026-01-02 23:32:57"
  },
  {
    "source_file": "poet.song.141000.json",
    "title": "雪曉舟中生火二首  其一",
    "author": "楊萬里",
    "paragraphs": [
      "烏銀見火生綠霧，便當水沉一濃炷。",
      "却因斷續更氤氳，散作霏微暖袍袴。",
      "須臾霧霽吐紅光，炯如雲表昇扶桑。",
      "陽春和日曛滿室，蒼顔渥丹疑醉鄉。",
      "忽然火冷霧亦滅，只見紅爐堆白雪。",
      "窗外雪深三尺强，窗裏雪深一寸香。"
    ],
    "added_time": "2026-01-02 23:32:58"
  },
  {
    "source_file": "poet.song.158000.json",
    "title": "壽叔祖母",
    "author": "陳傅良",
    "paragraphs": [
      "三陽昨夜轉洪鈞，鳳曆今年又紀寅。",
      "再拜與君觴壽母，更生猶我面先人。",
      "兒孫夾侍渾忘數，梅柳前陳不記春。",
      "從此常爲湯餠主，賸看諸婦抱麒麟。"
    ],
    "added_time": "2026-01-02 23:33:38"
  },
  {
    "source_file": "poet.song.15000.json",
    "title": "送李端明知河中府",
    "author": "梅堯臣",
    "paragraphs": [
      "才業人終服，聰明帝所聞。",
      "來希段干木，去識大馮君。",
      "金絡鳴津口，朱旗颭雁羣。",
      "山河虞舊國，簫鼓漢橫汾。",
      "古蝶臨秋月，高樓等白雲。",
      "應同羊叔子，緩带隔囂氛。"
    ],
    "added_time": "2026-01-02 23:33:55"
  },
  {
    "source_file": "poet.song.150000.json",
    "title": "十二月二十七日趨慈溪",
    "author": "陳造",
    "paragraphs": [
      "西風蜚江浪，江畔那容立。",
      "霰花濺千尺，望望客衣濕。",
      "小舟艤兩三，人已鵝鴈集。",
      "側睨波洶洶，俯憐身岌岌。",
      "乘凌玩掀舞，生死付呼吸。",
      "前登爲回首，舟重巾𧥄𧥄。",
      "支徑不通車，車去如見縶。",
      "念此役夫苦，體我官事急。",
      "傍顧中夜還，得無僵仆泣。",
      "畀汝就甘寢，白飯亦周給。",
      "徇人多意外，自信寧不及。",
      "利物身每輕，睡覺况六十。"
    ],
    "added_time": "2026-01-02 23:34:16"
  },
  {
    "source_file": "poet.song.211000.json",
    "title": "苕溪行",
    "author": "葉茵",
    "paragraphs": [
      "吳松江頭田舍翁，年年苕溪摇飛篷。",
      "沿溪楊柳舊相識，問翁何事猶西東。",
      "心欲無言淚如洗，松楸正在西山裏。",
      "余生五十五番春，七十爲期春夢耳。",
      "追思疇昔謀親塋，鴈行差差三弟兄。",
      "伯兮季兮不可作，老來隻影嗟零丁。",
      "手種青杉踰百尺，藤花薜蔓籠臺石。",
      "一年一到一徘徊，此後徘徊幾朝夕。",
      "九泉屬望天潛知，寸草難報陽春暉。",
      "教子一經答先志，買山傍墓終焉計。",
      "讀書可大吾門閭，沒世可從先大夫。"
    ],
    "added_time": "2026-01-02 23:34:26"
  },
  {
    "source_file": "poet.song.237000.json",
    "title": "李勉之攝廣濟尉",
    "author": "董嗣杲",
    "paragraphs": [
      "我滯湓城每自憐，相逢相倚杖頭錢。",
      "盍簮愁想年窮夜，覽鏡羞稱壮士年。",
      "萱草滿階堪壽母，梅花遶屋可名仙。",
      "近家何往非安地，又買槃塘對岸船。"
    ],
    "added_time": "2026-01-02 23:34:31"
  },
  {
    "source_file": "poet.song.218000.json",
    "title": "塾樓春集次日和兒輩韻",
    "author": "衛宗武",
    "paragraphs": [
      "伊耆噓至和，薰播彌大地。",
      "有聲沸候禽，有色衒名卉。",
      "麗景接川原，浩萬歷歲幾。",
      "于時不得樂，夫人自暴棄。",
      "卑官徒勞人，憶昔續賓戲。",
      "繼忝隸部曹，厠迹於朝市。",
      "未幾乘漢鄣，歸來從綺里。",
      "誓當守衡茅，不復問行李。",
      "方開陶徑荒，遽驚周室燬。",
      "時艱慨適逢，身存良自喜。",
      "築廬傍山棲，視家如客邸。",
      "雖存蓬蓽居，僅爲燕雀芘。",
      "茲辰薄遊衍，携友忘汝爾。",
      "書樓舒遠眺，林芳猶蛻委。",
      "麥隴連蔬畦，青黄錯成綺。",
      "野色入杯棬，山光浮屐底。",
      "陽春艷欲流，霽景浩無際。",
      "獻酬樂佳賓，續廣頼吾子。",
      "朝來補吟事，粗不忝詩禮。",
      "顧余八十叟，忘我忘忘世。",
      "醺餘扶杖歸，笑語喧童稚。",
      "斯遊固已適，未足窮樂意。",
      "九峰葦可杭，相望在尺咫。",
      "憂先天下憂，樂豈果在是。",
      "憂樂存諸心，尚堪追禊事。"
    ],
    "added_time": "2026-01-02 23:34:37"
  },
  {
    "source_file": "poet.song.14000.json",
    "title": "與二弟過溪至廣教蘭若",
    "author": "梅堯臣",
    "paragraphs": [
      "溪水今尚淺，涉馬不及韉。",
      "岸口出近郭，野徑通平田。",
      "行行渡小橋，决决響細泉。",
      "萬木蔭古殿，一燈明象筵。",
      "長廊顔頵碑，字體家法傳。",
      "空堂裴相真，白髯垂過咽。",
      "名跡兩不滅，豈獨畫與鎸。",
      "高僧鑿崖腹，建閣將雲連。",
      "秘此龍鸞迹，足使臣僕虔。",
      "脩竹間長松，森衛若被堅。",
      "是必神物護，禹穴空歲年。",
      "飯訖過山後，井傍携茗煎。",
      "探幽偶轉谷，忽視昭亭巔。",
      "蔓草不識名，步側時得牽。",
      "幽禽聲各異，可辨唯杜鵑。",
      "似驚俗客來，聒聒兩耳邊。",
      "弊廬隔城堞，畏暮遽言還。",
      "道逢張羅歸，鳥媒兼死懸。",
      "遂同山梁雉，令我復喟然。",
      "聊追一日事，書以爲短篇。"
    ],
    "added_time": "2026-01-02 23:35:14"
  },
  {
    "source_file": "poet.song.14000.json",
    "title": "晚坐北軒望昭亭山",
    "author": "梅堯臣",
    "paragraphs": [
      "少客兩京間，熟游嵩與華。",
      "歸來宛溪上，厭往昭亭下。",
      "何以厭昭亭，衰遲倦驅駕。",
      "況復慙詠歌，嘉辭前有謝。",
      "咀嚼在人口，甘美如食蔗。",
      "方同陶淵明，苦語近田舍。",
      "節行固不變，出處亦多怕。",
      "常防惡少年，豪橫使出胯。",
      "譬如故將軍，尚被亭長駡。",
      "不若守弊廬，讀書至中夜。"
    ],
    "added_time": "2026-01-02 23:35:14"
  },
  {
    "source_file": "poet.song.236000.json",
    "title": "擬長吉十二月樂辭 四月",
    "author": "周密",
    "paragraphs": [
      "半夜蒼龍移玉斗，朱絲乍變南風奏。",
      "女桑再綠竹箘紅，三十六陂烟雨中。",
      "香塵脂水隨宮溝，謝娘掩幌鶑鶑愁。",
      "翠濤千里崆峒秋。"
    ],
    "added_time": "2026-01-02 23:35:26"
  },
  {
    "source_file": "poet.song.244000.json",
    "title": "擬古二首  其一",
    "author": "趙友直",
    "paragraphs": [
      "聖王創立制，先務正經界。",
      "羣侯肆兼併，井田隨破壞。",
      "經界紊其坊，曷所辨中外。",
      "三王化邈矣，五霸迭相代。",
      "仲父作內政，兵與農胥頼。",
      "列辟已無周，重俾宗且戴。",
      "偉哉九合功，願執鞭相待。"
    ],
    "added_time": "2026-01-02 23:35:46"
  },
  {
    "source_file": "poet.song.245000.json",
    "title": "三山先賢祠落成八首  其四",
    "author": "熊禾",
    "paragraphs": [
      "共惟無極翁，混元再開闢。",
      "關洛與考亭，杲杲行世日。",
      "惟此五大賢，人極頼以立。",
      "謂宜昭明薦，千古爲令式。"
    ],
    "added_time": "2026-01-02 23:36:04"
  },
  {
    "source_file": "poet.song.158000.json",
    "title": "遊鳴山寺徐一之兄弟載酒即席和其韻",
    "author": "陳傅良",
    "paragraphs": [
      "惰歸春力不勝驅，風雨尚愁人摻裾。",
      "掠盡殘紅前日樹，催還新綠去年畬。",
      "相將興盡隨花屧，頼有朋來載酒車。",
      "但得從今身尚健，吾鄉風物勝匡廬。"
    ],
    "added_time": "2026-01-02 23:36:10"
  },
  {
    "source_file": "poet.song.140000.json",
    "title": "李聖俞郎中求吾家江西黄雀醝法戲作醝經遺之",
    "author": "楊萬里",
    "paragraphs": [
      "江夏無雙小道士，一丘一壑長避世。",
      "裁雲縫霧作羽衣，蘆花柳綿當裘袂。",
      "身騎鴻鵠太液池，脚踏金蟇攀桂枝。",
      "渴飲南陽菊潭水，饑啄藍田栗玉芝。",
      "今年天田秋大熟，紫皇遣刈神倉穀。",
      "一雙鳬舄墮雲羅，夜隨弋人卧茅屋。",
      "賣身不直程將軍，却與彭越俱策勳。",
      "解衣戲入玉壺底，壺中別是一乾坤。",
      "水精鹽山兩岐麥，身在椒蘭衆香國。",
      "玉條脫下澡凝脂，金叵羅中酌瓊液。",
      "平生學仙不學禪，刳心洗髓糟床邊。",
      "諸公俎豆驚四筵，猶得留侯借箸前。",
      "昔爲飛仙今酒仙，更入太史滑稽篇。"
    ],
    "added_time": "2026-01-02 23:36:19"
  },
  {
    "source_file": "poet.song.150000.json",
    "title": "謝制帥高卿剡四首  其二",
    "author": "陳造",
    "paragraphs": [
      "薦書未及門，啅鵲拂人衣。",
      "盥手衮字褒，祇遣顔忸怩。",
      "瑕瑜僅相償，葑菲終不遺。",
      "窮途石作腸，持用答恩私。"
    ],
    "added_time": "2026-01-02 23:37:38"
  },
  {
    "source_file": "poet.song.193000.json",
    "title": "三月某日有感而書",
    "author": "杜範",
    "paragraphs": [
      "敏不可恃，鈍宜自强。",
      "詩酒荒嬉，恐暴汝良。",
      "我日衰惰，頼汝以張。",
      "安肆日偷，古訓洋洋。",
      "我與伯氏，短檠夜書。",
      "矻矻待旦，我所不如。",
      "每一念之，抆涕痛乎。",
      "嗣而昌之，其後人歟。"
    ],
    "added_time": "2026-01-02 23:37:43"
  },
  {
    "source_file": "poet.song.115000.json",
    "title": "折楊柳",
    "author": "許志仁",
    "paragraphs": [
      "東風來何時，百花已飄零。",
      "獨餘堤上柳，慘淡含春榮。",
      "扁舟復何適，延客江上亭。",
      "顧無青玉案，何以送子行。",
      "攀條欲相贈，上有雙流鶑。",
      "□□正求友，奈此別離情。"
    ],
    "added_time": "2026-01-02 23:38:24"
  },
  {
    "source_file": "poet.song.133000.json",
    "title": "航海",
    "author": "陸游",
    "paragraphs": [
      "我老卧丘園，百事習慵惰。",
      "惟有汗漫遊，未語意先可。",
      "或挂風半帆，或貯雲一舸。",
      "趁潮亂鳴櫓，過磧細扶柁。",
      "近輒凌烟海，自笑一何果。",
      "邂逅得奇觀，造物豈付我。",
      "古湫石蜿蜒，孤島松磊砢。",
      "湘竹閟娥祠，淮怪深禹鎖。",
      "鬼神駭犀炬，天地赫龍火。",
      "瑰奇窮萬變，鯤鵬尚么麽。",
      "紛紜旋或忘，追記今亦頗。",
      "作詩配齊諧，發子笑齒瑳。"
    ],
    "added_time": "2026-01-02 23:38:26"
  },
  {
    "source_file": "poet.tang.4000.json",
    "title": "奉和恩賜樂遊園宴應制",
    "author": "蘇頲",
    "paragraphs": [
      "樂遊光地選，酺飲慶天從。",
      "座密千官盛，場開百戲容。",
      "綠塍際山盡，緹幕倚雲重。",
      "下上花齊發，周廻柳遍濃。",
      "奪晴紛劒履，喧聽雜歌鐘。",
      "日晚銜恩散，堯人倂可封。"
    ],
    "added_time": "2026-01-02 23:38:28"
  },
  {
    "source_file": "poet.song.218000.json",
    "title": "和野渡家園雜興  其四",
    "author": "衛宗武",
    "paragraphs": [
      "綠稠紅欲盡，架竹引酴醾。",
      "葳蕤晴雪艷，汗漫春風枝。",
      "燕鶑相見晚，蜂蝶正忙時。",
      "芳辰似歷塊，樂事猶殘棋。",
      "可憐香骨銷，但有綠鬢垂。",
      "春歸恨難挽，浮絮盈芳池。"
    ],
    "added_time": "2026-01-02 23:38:30"
  },
  {
    "source_file": "poet.song.218000.json",
    "title": "己卯雨後春興呈吟友",
    "author": "衛宗武",
    "paragraphs": [
      "一氣散沖融，生意溢羣動。",
      "膏澤溜涓涓，物華來總總。",
      "孤芳擅魁元，衆卉遂賓從。",
      "丹碧互鮮妍，低昂相錯綜。",
      "茵鋪五茸稠，旆接千林聳。",
      "爲媒想雉驕，求友悅鶑哢。",
      "絲繭富桑疇，餠餌馨麥隴。",
      "耕犁雨既肥，荷鍤雲成滃。",
      "花間車可乘，果下馬宜鞚。",
      "駸尋光景流，瀟洒日月送。",
      "悅情書一編，舒憂琴四弄。",
      "九仞功徒勞，三逕步莫縱。",
      "空羨蘭亭遊，惟存草池夢。",
      "郊原初駘蕩，風塵息澒洞。",
      "良辰悵易逾，雅志浩難控。",
      "春吟料滿囊，春釀香浮甕。",
      "春水玉交流，春山翠如涌。",
      "樂事勿復論，幽尋猶可共。",
      "王謝何人斯，吾將繼芳踵。"
    ],
    "added_time": "2026-01-02 23:38:30"
  },
  {
    "source_file": "poet.song.183000.json",
    "title": "謝吳秘丞作石屏集後序",
    "author": "戴復古",
    "paragraphs": [
      "說破當年舊石屏，自慙無德又無能。",
      "鄉來江海疎狂客，今作山林老病僧。",
      "高卧一樓成宇宙，冷看獨影當賓朋。",
      "惡詩有誤公題品，不是夔州杜少陵。"
    ],
    "added_time": "2026-01-02 23:38:35"
  },
  {
    "source_file": "poet.song.208000.json",
    "title": "山居春晚",
    "author": "周弼",
    "paragraphs": [
      "索居牢落動關心，但覺匆匆歲月侵。",
      "無夢不因憐晝靜，有懷多是惜春深。",
      "草香稚蝶銷胡粉，花落蠻鶑變楚金。",
      "最是不禁芳樹色，能消幾日又成陰。"
    ],
    "added_time": "2026-01-02 23:38:42"
  },
  {
    "source_file": "poet.song.40000.json",
    "title": "陰溽",
    "author": "沈遼",
    "paragraphs": [
      "楚梅半已熟，苦雨含悽愴。",
      "不嫌茅屋疏，頓喜方池漲。",
      "洞庭納七澤，萬里相搖漾。",
      "凝陰有餘潤，霶霈劇浩蕩。",
      "古稱卑濕地，久痗累丁壯。",
      "况我憔悴人，那能保亡恙。",
      "蓮下雙鳬嬉，竹裏陰泉響。",
      "幸無世慮迫，聊且安俯仰。"
    ],
    "added_time": "2026-01-02 23:39:04"
  },
  {
    "source_file": "poet.song.237000.json",
    "title": "入東林寺",
    "author": "董嗣杲",
    "paragraphs": [
      "晴向過溪亭下留，拂碑慨想晉時流。",
      "雲生古樹蔦蘿雨，風捲脩廊松竹秋。",
      "登閣冷知山撲面，照池凉覺水澄眸。",
      "捻香禮遍逺公墓，僧舍乞茶談趙州。"
    ],
    "added_time": "2026-01-02 23:39:14"
  },
  {
    "source_file": "poet.song.201000.json",
    "title": "題黄景文詩  其一",
    "author": "劉克莊",
    "paragraphs": [
      "病叟懶親燈久矣，得君贄卷闔還開。",
      "專心致意刻成楮，有膽通身占斷梅。",
      "中的孟云非爾力，鑽堅顔歎竭吾才。",
      "舊時奇字今忘却，不是無人載酒來。"
    ],
    "added_time": "2026-01-02 23:39:15"
  },
  {
    "source_file": "poet.song.4000.json",
    "title": "臨海驛夏日",
    "author": "寇準",
    "paragraphs": [
      "嶺外突蒸當盛暑，雨餘新館覺微凉。",
      "最憐夏木青陰合，時有鶑聲似故鄉。"
    ],
    "added_time": "2026-01-02 23:39:16"
  },
  {
    "source_file": "poet.song.15000.json",
    "title": "依韻和永叔戲作",
    "author": "梅堯臣",
    "paragraphs": [
      "琵琶轉撥聲繁促，學作饑禽啄寒木。",
      "木蠹生蟲細穴深，長啄歊鏗未充腹。",
      "朧弦疊響入衆耳，發自深林答空谷。",
      "上弦急逼下弦清，正如螗螂捕蟬聲。",
      "坐中賓歡呼酒飲，門外客疑將欲行。",
      "主人語客客莫去，彈到古樹裂丁丁。",
      "內賓外客曾未聽，乍聞此曲無不驚。",
      "還憶昭君入胡虜，烏孫帳下邊馬鳴。",
      "安知如今有樂事，能使女奚飛玉觥。",
      "女奚年小殊流俗，十月單衣體生粟。",
      "言事關西楊廣文，廣文空腹貪教曲。",
      "曲奇譜新偷法部，妙在取音時轉軸。",
      "翰林先生多所知，又笑畫圖收滿屋。",
      "不肯那錢買珠翠，任從堆插階前菊。",
      "功曹時借乃許出，他日求觀龜殻縮。",
      "我嗟老鈍不如渠，幸得交朋時借娛。",
      "但樂休計有與無。"
    ],
    "added_time": "2026-01-02 23:39:28"
  },
  {
    "source_file": "poet.tang.16000.json",
    "title": "塞上逢故人",
    "author": "王建",
    "paragraphs": [
      "百戰一身在，相逢白髮生。",
      "何時得鄉信，每日算歸程。",
      "走馬登寒壠，驅羊入廢城。",
      "羌笳三兩曲，人醉海西營。"
    ],
    "added_time": "2026-01-02 23:39:34"
  },
  {
    "source_file": "poet.song.115000.json",
    "title": "烏夜啼",
    "author": "許志仁",
    "paragraphs": [
      "碧煙障樓天欲暮，飛烏夜集蕪城戍。",
      "雲外畢逋銜尾來，月明腷膊同枝語。",
      "樓中有人輟機杼，玉笙怨咽凝江霧。",
      "惆悵幽悽夜未闌，桂樹秋風蘭葉露。"
    ],
    "added_time": "2026-01-02 23:40:51"
  },
  {
    "source_file": "poet.song.14000.json",
    "title": "依韻和達觀禪師山中見寄",
    "author": "梅堯臣",
    "paragraphs": [
      "豶豕在塗龍在澤，豺狼食肉麝食柏。",
      "蹄毛與角不對齒，啄觜兩足副以翮。",
      "既能閑閑住深谷，豈使于于佩鳴玉。",
      "水邊看虹山雨霽，夜與明月歸獨宿。",
      "門前重嶺後羣峯，石樓朱殿藏林中。",
      "銅絲緊轉轆轤響，絡緯秋老嚎西風。",
      "榮利淡薄無易此，彼飲甘醲茲飲水。",
      "暫將分別向喉舌，何異聲色亂眼耳。",
      "孔孟久歿言可師，千古布散葉與枝。",
      "今來閉戶自有趣，世上沄沄非我爲。"
    ],
    "added_time": "2026-01-02 23:41:18"
  },
  {
    "source_file": "poet.song.123000.json",
    "title": "開歲五日使君見約同宮使尚書諸丈觀山宮梅花因成拙詩",
    "author": "洪适",
    "paragraphs": [
      "天知風月主人賢，况是江梅望著鞭。",
      "已報兵厨招客醉，故教晴日作春妍。",
      "一年行樂能多少，十騎聯飛相後先。",
      "好向山宮記名氏，它時嘉話踵斜川。"
    ],
    "added_time": "2026-01-02 23:41:28"
  },
  {
    "source_file": "poet.song.208000.json",
    "title": "陳武帝釣臺",
    "author": "周弼",
    "paragraphs": [
      "路纔容馬盡荒茅，誰識仙人舊釣鼇。",
      "流水不隨船影斷，亂山猶带彈痕高。",
      "春煙粉黑重生葑，暮雨灰紅半拆桃。",
      "今日故宮何處問，東風應長對江濤。"
    ],
    "added_time": "2026-01-02 23:41:40"
  },
  {
    "source_file": "poet.song.237000.json",
    "title": "雪阻李家渡",
    "author": "董嗣杲",
    "paragraphs": [
      "迹寄郵程冒冷雲，病身染透客衣塵。",
      "欹傾茅店清眠雪，想像梅村逺醉春。",
      "樵子獨還衣缷濕，篙人相告酒賒頻。",
      "荒鷄唱斷天將曙，快觧孤篷野渡濵。"
    ],
    "added_time": "2026-01-02 23:42:10"
  },
  {
    "source_file": "poet.song.218000.json",
    "title": "將到霅隴",
    "author": "衛宗武",
    "paragraphs": [
      "春巒如佳賓，應接何敢暇。",
      "我來日與對，不覺迫初夏。",
      "繁林湧翠霧，經綜密無罅。",
      "鳴鳥間啼鶑，鄭音忽奏雅。",
      "萋萋碧草間，曄曄赬紫亞。",
      "幽棲絕俗交，燕坐陪僧話。",
      "論事覈古今，談禪悟生化。",
      "新茗瀹雲濤，迥勝酒新醡。",
      "嘉蔬煮玉版，可鄙食肉者。",
      "時誦淵明詩，萬慮足陶寫。",
      "芳春背人去，歸舟行步駕。",
      "好山不可載，寫入無聲畫。"
    ],
    "added_time": "2026-01-02 23:42:15"
  },
  {
    "source_file": "poet.song.183000.json",
    "title": "梅花",
    "author": "戴復古",
    "paragraphs": [
      "瀟灑春葩縞壽陽，百花惟有此花强。",
      "月中分外精神出，雪裏幾多風味長。",
      "折向書窗疑是玉，吟來齒頰亦生香。",
      "年年茅舍江村畔，勾引詩人費品量。"
    ],
    "added_time": "2026-01-02 23:42:28"
  },
  {
    "source_file": "poet.song.158000.json",
    "title": "沈仲一送菊自言封殖之勞欲得詩爲報爲賦三絕  其二",
    "author": "陳傅良",
    "paragraphs": [
      "霜螯風味小槽春，新樣宮衣試麯塵。",
      "一段秋光誰領此，芙蓉凡子桂陳人。"
    ],
    "added_time": "2026-01-02 23:42:40"
  },
  {
    "source_file": "poet.song.227000.json",
    "title": "謝周拙翁惠萬歲藤杖",
    "author": "舒岳祥",
    "paragraphs": [
      "周老手中杖，天封頂上藤。",
      "戰龍紛可解，鬭虎斃堪乘。",
      "險路扶勝僕，深林肯伴僧。",
      "山中行住坐，頼此好交朋。"
    ],
    "added_time": "2026-01-02 23:42:43"
  },
  {
    "source_file": "poet.song.182000.json",
    "title": "約游曾參政西墅病不能去",
    "author": "戴復古",
    "paragraphs": [
      "骨肉去家遠，異鄉童僕親。",
      "老身渾頼汝，久病亦愁人。",
      "無暇遊西墅，尋醫訪北辰。",
      "主翁翻作使，奔走莫勞神。"
    ],
    "added_time": "2026-01-02 23:43:35"
  },
  {
    "source_file": "poet.song.182000.json",
    "title": "寄趙漳州話病",
    "author": "戴復古",
    "paragraphs": [
      "聽雨無聊頼，高眠獨掩扉。",
      "塞鴻書不到，海燕約同歸。",
      "吾道關通塞，人情有是非。",
      "荆州相別後，王粲更誰依。"
    ],
    "added_time": "2026-01-02 23:43:35"
  },
  {
    "source_file": "poet.song.22000.json",
    "title": "楚中作",
    "author": "張俞",
    "paragraphs": [
      "渺渺洞庭野，蕭蕭黄鶴樓。",
      "水通雲夢浦，人渡沔陽舟。",
      "廣澤侵吳壤，孤城接郢丘。",
      "山分三楚斷，溪入九江流。",
      "寂寞休兵月，紛紜戰國秋。",
      "吳生來赤壁，魏武定荆州。",
      "六代憑形勢，羣雄死寇讐。",
      "淒涼帝子宅，浩蕩禰衡洲。",
      "萬里浮雲暮，千年故國愁。",
      "武昌宮不見，麋鹿自羣游。"
    ],
    "added_time": "2026-01-02 23:43:37"
  },
  {
    "source_file": "poet.tang.16000.json",
    "title": "初到昭應呈同僚",
    "author": "王建",
    "paragraphs": [
      "白髮初爲吏，有慙年少郎。",
      "自知身上拙，不稱世間忙。",
      "秋雨懸牆綠，暮山宮樹黃。",
      "同官若容許，長借老僧房。"
    ],
    "added_time": "2026-01-02 23:43:40"
  },
  {
    "source_file": "poet.song.23000.json",
    "title": "過金陵謁吳大帝廟",
    "author": "袁陟",
    "paragraphs": [
      "人苦曹瞞虐，天悲漢祿終。",
      "山河分鼎峙，氣象發江東。",
      "一旦墟京洛，彌年豢幼沖。",
      "炎精竟灰燼，紫蓋出艨艟。",
      "長策資公瑾，雄才得呂蒙。",
      "招延師友義，繼述父兄忠。",
      "舊府峨雙闕，驚濤涌半空。",
      "風雲龍虎勢，日月帝王功。",
      "地力因時險，神謀與意通。",
      "屈伸思所濟，逆順審于衷。",
      "駿足嗤交貨，靈牙耀即戎。",
      "同盟界函谷，獨斷保蠶叢。",
      "定霸葵丘劣，推心建武同。",
      "長沙兆生讖，典午頼餘風。",
      "戰守遺蹤在，登臨四望中。",
      "陵遷成萬古，世異想群雄。",
      "歌舞居民祀，干戈逐虜功。",
      "征帆來浦外，久客愴途窮。",
      "精銳銷孤劍，飄零若斷蓬。",
      "徘徊靈廡下，暮葉亂江楓。"
    ],
    "added_time": "2026-01-02 23:43:51"
  },
  {
    "source_file": "poet.song.208000.json",
    "title": "荻港",
    "author": "周弼",
    "paragraphs": [
      "波眼沄沄浪復輕，稍甦羈束過清明。",
      "倩人覓路先尋酒，久客懷鄉始見餳。",
      "松下紫芽肥野菜，竹間青葉带山櫻。",
      "自從一別齊安後，直到今朝始聽鶑。"
    ],
    "added_time": "2026-01-02 23:43:59"
  },
  {
    "source_file": "poet.song.40000.json",
    "title": "西上",
    "author": "沈遼",
    "paragraphs": [
      "一年爲客厭西東，白髪生來百事慵。",
      "道路莫驚行李薄，初無盛意學終童。"
    ],
    "added_time": "2026-01-02 23:44:12"
  },
  {
    "source_file": "poet.song.105000.json",
    "title": "普惠院勸農",
    "author": "陳致一",
    "paragraphs": [
      "青麻幪幪近人長，小麥青青大麥黄。",
      "令尹出郊聞好語，春來喜有半年糧。"
    ],
    "added_time": "2026-01-02 23:44:37"
  },
  {
    "source_file": "poet.song.105000.json",
    "title": "弄水亭",
    "author": "陳師孟",
    "paragraphs": [
      "新看滕閣舊遊句，又見池亭弄水吟。",
      "千古才華少人敵，一生風韻爲情深。",
      "向時行樂穠桃恨，此處重陽對菊心。",
      "昨夜清溪明月裏，想君靈魄未消沉。"
    ],
    "added_time": "2026-01-02 23:44:37"
  },
  {
    "source_file": "poet.song.105000.json",
    "title": "潭州",
    "author": "劉昉",
    "paragraphs": [
      "上天甲子慶昇平，春到瀟湘倍有情。",
      "白璧當天千里共，紅蓮照夜萬枝明。"
    ],
    "added_time": "2026-01-02 23:44:37"
  },
  {
    "source_file": "poet.song.105000.json",
    "title": "句",
    "author": "劉昉",
    "paragraphs": [
      "隋物尚餘雙鼎在，唐人猶有八詩傳。"
    ],
    "added_time": "2026-01-02 23:44:37"
  },
  {
    "source_file": "poet.song.105000.json",
    "title": "防風廟",
    "author": "章傑",
    "paragraphs": [
      "弭楫山水縣，驅馬東南隅。",
      "候當溽暑至，乘涼出郊墟。",
      "曉月醒魂夢，輕颸動襟裾。",
      "氣爽體自輕，縱意馳坦途。",
      "俄然遠囂塵，平野釃青渠。",
      "突兀見廣殿，解鞍試入趨。",
      "厥祝唯防風，廟貌侔王居。",
      "槃杅殘椒糈，惆悵走鼪鼯。",
      "像設匪豐碩，胡能骨專車。",
      "媲以二小君，宥坐五丈夫。",
      "壯者黝而武，少者美且都。",
      "所被皆甲胄，所執皆予殳。",
      "列侍立衆鬼，昂頭競睢盱。",
      "我欲諏本因，遺民孰與呼。",
      "袪服立廡下，亟詢乃淫巫。",
      "指數爲我陳，其辭誕以迂。",
      "吾聞夏后氏，經啟良勤劬。",
      "澤水戢大患，巡狩徧中區。",
      "稽山考制度，軌物示宏圖。",
      "冕弁拱黼座，玉帛羅庭除。",
      "群臣並奔奏，臣職當罄輸。",
      "如波朝滄溟，混混川流俱。",
      "於時獨此侯，後至行趦趄。",
      "天王赫震怒，蕭斧命顯誅。",
      "其後越千禩，吳越相吞屠。",
      "山隳出巨骨，睹眎咸驚呼。",
      "使軺聘上國，徹俎咨真儒。",
      "先聖與辯說，門人著於書。",
      "愚生邈三季，復歷千載餘。",
      "管窺偶致疑，鄙抱思略攄。",
      "王制重述職，期會誠難踰。",
      "川途或淹阻，馳驟有疾徐。",
      "推誠不逆詐，大度宜納洿。",
      "尉佗怠朝貢，漢庭方剖符。",
      "劉濞稱內病，几杖賜勾吳。",
      "矧在先王時，憲令期簡孚。",
      "貶爵與削地，輕重分差殊。",
      "迨至三不朝，六師始誅鉏。",
      "薄乎後期罪，何至絕頭顱。",
      "文命敷四海，祗德垂典謨。",
      "班師遠格苗，下車親泣辠。",
      "奚獨汪芒氏，遽忍加金鈇。",
      "吾觀此邑壤，如環盡崎嶇。",
      "左方小類玦，衆流復縈紆。",
      "意彼漆姓君，繼世居封禺。",
      "負固資險阻，勇悍由魁梧。",
      "虎視遠京邑，狼貪生覬覦。",
      "清蹕來海嶠，神兵衛龍輿。",
      "勢窮力已屈，席藁往自拘。",
      "士師有常刑，明罰詎可逋。",
      "異哉雄偉姿，恃以喪厥軀。",
      "羿奡不得死，斯人殆其徒。",
      "犀角裹象萬，終然被醢葅。",
      "長狄正俗類，伯也爲僑如。",
      "舂喉逢富父，埋首當子駒。",
      "諸國近剿滅，鄋瞞無遺孥。",
      "斯事足可證，斯理諒非虛。",
      "夫子作春秋，近詳遠則疏。",
      "隱威事已略，廤茲姓氏初。",
      "繁簡據舊史，疑信戒厚誣。",
      "或譏陷刑戮，尸祝真諂諛。",
      "答云無輕議，在禮存楷模。",
      "黄能遭亟死，祀典其捨諸。",
      "侯雖犯天憲，私惠曾霑濡。",
      "束手赴棘水，靡煩動戈戵。",
      "一國實被賜，重恩誰敢孤。",
      "春秋薦蘋藻，抱送嘈笙竽。",
      "血食庇此方，永世終無渝。"
    ],
    "added_time": "2026-01-02 23:44:37"
  },
  {
    "source_file": "poet.song.4000.json",
    "title": "輦下春望",
    "author": "寇準",
    "paragraphs": [
      "獨向東門凝目望，園林無處不啼鶑。",
      "鄉心已似楊花亂，歸路那堪野草生。",
      "紫陌盡應趨勝地，紅塵誰肯受閑名。",
      "年來却羨滄江叟，長在湖山聽浪聲。"
    ],
    "added_time": "2026-01-02 23:45:26"
  },
  {
    "source_file": "poet.song.219000.json",
    "title": "馮深居挽詞",
    "author": "釋文珦",
    "paragraphs": [
      "天地一深翁，匡廬氣所鍾。",
      "親傳厚齋業，優得考亭宗。",
      "勁節霜崖竹，高標雪嶠松。",
      "滄溟含雅量，干莫避辭鋒。",
      "元老皆知敬，憸夫獨不容。",
      "畏塗嘗跌足，道院蹔潛縱。",
      "冤白州麾晚，身亡奠斝重。",
      "魂應歸帝所，人盡哭堂封。",
      "有道存方冊，無名上景鐘。",
      "死生今隔異，湖海昔過從。",
      "芻束無繇致，愁凝五老峰。"
    ],
    "added_time": "2026-01-02 23:45:35"
  },
  {
    "source_file": "poet.song.219000.json",
    "title": "星諸兄挽詞",
    "author": "釋文珦",
    "paragraphs": [
      "吾宗老兄弟，夫子最高明。",
      "問學窮根柢，公忠出性情。",
      "夙能全至孝，元不念脩程。",
      "道自成均重，身由射策榮。",
      "把麾聞列郡，持橐貳春卿。",
      "得請還山早，居家舊疾平。",
      "正安琳館樂，忽報玉樓成。",
      "死後名逾盛，生前志未行。",
      "他年如定謚，謚號决當清。"
    ],
    "added_time": "2026-01-02 23:45:35"
  },
  {
    "source_file": "poet.song.219000.json",
    "title": "閒居多暇追敘舊遊成一百十韻",
    "author": "釋文珦",
    "paragraphs": [
      "予生駑且鈍，良御謾加鞭。",
      "蹇步常居後，長途靡克前。",
      "於焉辭里塾，竟爾向林泉。",
      "魯誥方擩嚌，真乘又賾研。",
      "孳孳羞愒日，矻矻自窮年。",
      "靈嶽言猶在，天台筆已專。",
      "玄珠因象得，祖印以心傳。",
      "終覺符深妙，初非離簡編。",
      "連環資講貫，涵泳藉詩篇。",
      "斷斷無他技，愔愔合自然。",
      "從來憎繫屬，其肯望陶甄。",
      "謬忝諸公識，常推衆客先。",
      "歲時頻問勞，旦夕競招延。",
      "有意行方外，因思去日邊。",
      "書探禹穴古，鑑入賀湖漣。",
      "巖壑爭奇秀，涇溪互屬聯。",
      "鄞江浮汗漫，雪竇踏雲煙。",
      "曠望方壺表，高躋太白巔。",
      "石橋誇聖所，華頂歷星躔。",
      "羽洞僊蹤秘，丹丘地勢偏。",
      "搘筇踰絕嶠，杭葦下中川。",
      "秋蕩懷康樂，春池憶惠連。",
      "尋猿過翠壁，訪鶴列青田。",
      "古郡名存栝，仙都頂有蓮。",
      "江峰何嵂崒，馮嶺足迍邅。",
      "建涉東閩劇，茶從北苑煎。",
      "武夷循窈窱，九曲愛回漩。",
      "境接三山勝，名隨歷代遷。",
      "層巒無間斷，一水自蜿蜒。",
      "雪皷何深秀，滄溟可泝沿。",
      "衣冠常繼踵，魚蟹不論錢。",
      "正欲登衡霍，無端信杜鵑。",
      "遊情方稍稍，歸思忽翩翩。",
      "玄笠纔加首，青藜亦在肩。",
      "未窮交廣際，俄返浙淮埏。",
      "姑蔑墟難辨，金華洞可穿。",
      "爛柯人已往，起石事堪箋。",
      "新定人民質，桐廬物象妍。",
      "閒詢吟士室，重扣釣臺舷。",
      "風壤連吳越，雲山異隴汧。",
      "富春聊憇止，古霅又周旋。",
      "二水來天目，千峰列地𤲬。",
      "麥畦螽揖揖，桑野蠋蜎蜎。",
      "湖石偏求潤，山茅競摘鮮。",
      "毘陵季子邑，陽羨蜀僊佃。",
      "惠阜泉宜瀹，侯堂檜不蹎。",
      "醜梨生槜李，佳紙出由拳。",
      "漸聽華亭鶴，將求瀚海鱣。",
      "闔廬當日霸，郛郭入門堅。",
      "許越夫差誤，逃吳太伯賢。",
      "唯應希范蠡，不必慕成鱄。",
      "鐵甕州形固，金陵王氣宣。",
      "山回石頭壯，江下海門遄。",
      "南北茲爲限，英雄孰解填。",
      "千齡難致詰，六代自相挻。",
      "極目傷京汴，懸情比澗瀍。",
      "未歸文武業，猶慕蟻羊羶。",
      "今古雖興廢，山川但幅𢄙。",
      "地多秦漢迹，碑少晉唐鎸。",
      "題詠詩三百，經行路四千。",
      "豺狼頻犯軛，蛟鰐屢驚船。",
      "曉發蒙霜露，宵投閲望弦。",
      "往來唯適興，遊戲豈離禪。",
      "身外無餘嗜，行中頗自便。",
      "雲山期浪跡，輦寺迫充員。",
      "唯曰通宗說，何曾問陌阡。",
      "短長皆以度，輕重必於權。",
      "苦節貞徒爾，讒人不舍旃。",
      "菲萋成貝錦，海嶽起埃涓。",
      "事變安能測，冤深豈易湔。",
      "采苓空自賦，齧檗竟誰憐。",
      "悲寢難成夢，愁餐不下咽。",
      "中心誠匪石，直道信如絃。",
      "白首將沈穽，丹忱遂格天。",
      "釋然消怨結，劃爾脫拘攣。",
      "彼舌知何用，吾生固獨全。",
      "青雲非所覬，白日且高眠。",
      "頗覺閒情逸，渾無俗累牽。",
      "餘生今老矣，此地盍終焉。",
      "杖爲看山拄，裳因涉澗褰。",
      "祇堪朋鹿豕，庶免懼鷹鸇。",
      "于以存吾拙，休教謂我儇。",
      "淺深隨象兔，飛躍任魚鳶。",
      "門小無三逕，居幽止數椽。",
      "調琴新得譜，坐客舊無氈。",
      "旨蓄常留甕，胡麻或滿篅。",
      "但令山在目，肯顧雪盈顛。",
      "野飯忘精鑿，山肴略豆籩。",
      "未嘗嫌菲薄，自足養衰孱。",
      "陋室茅充瓦，寒衣艾當綿。",
      "冷非塵境外，靜是悟因緣。",
      "盡棄殘書帙，唯留古硯甎。",
      "雲歸多在樹，泉落自成淵。",
      "孤鶻翻霄健，羣猱上木獧。",
      "水邊梅的皪，雨際竹嬋娟。",
      "貞勁期松柏，芳馨尚葯荃。",
      "草間龍腦出，木末兔絲懸。",
      "澹若忘吾我，蕭然去糾纏。",
      "已能齊指馬，豈復記蹄筌。",
      "元自師調御，還曾訊偓佺。",
      "無心方契佛，有藥未爲仙。",
      "置窟嗟毚兔，遺身愛蛻蟬。",
      "岸登當捨筏，卜妄不須篿。",
      "覓句歸陶謝，觀空體竺乾。",
      "性天宜爽朗，戒月要孤圓。",
      "病起形神改，年加膂力愆。",
      "齒疎亡兩版，面瘠露雙顴。",
      "百歲人應少，諸塵相盡捐。",
      "客來歌九辨，僧至說三玄。",
      "白石常同煮，青葵亦共搴。",
      "虛懷本無取，那得更悁悁。"
    ],
    "added_time": "2026-01-02 23:45:35"
  },
  {
    "source_file": "poet.song.219000.json",
    "title": "閒興",
    "author": "釋文珦",
    "paragraphs": [
      "分得此生閒，於今老更頑。",
      "心終如白水，身不離青山。",
      "拙性從人誚，前詩或自刪。",
      "衡門深草色，壞衲上苔斑。",
      "雖有貧居樂，猶聞世道艱。",
      "皇天如有意，會見古風還。"
    ],
    "added_time": "2026-01-02 23:45:35"
  },
  {
    "source_file": "poet.song.219000.json",
    "title": "不出",
    "author": "釋文珦",
    "paragraphs": [
      "晚暮衰慵劇，因尋此地居。",
      "山深常見鹿，溪淺少藏魚。",
      "野徑歸煙僻，寒窗映水虛。",
      "松枯生蘚遍，梅老著花疎。",
      "對月空塵翳，眠雲晤卷舒。",
      "以閒消苑結，因靜得真如。",
      "兀坐多凭几，徐行不用車。",
      "公卿誰識我，猿鶴最知予。",
      "善賈休沽玉，全生願作樗。",
      "終身期不出，頗自愛吾廬。"
    ],
    "added_time": "2026-01-02 23:45:35"
  },
  {
    "source_file": "poet.song.236000.json",
    "title": "鷗汎",
    "author": "周密",
    "paragraphs": [
      "苕邊鷗汎處，浄綠晝愔愔。",
      "老柳花狼藉，新秧水淺深。",
      "煙生遥岸白，雲過半溪陰。",
      "容與歸橈晚，閑鶑相棹吟。"
    ],
    "added_time": "2026-01-02 23:45:48"
  },
  {
    "source_file": "poet.song.122000.json",
    "title": "桂山諸巖歌",
    "author": "趙夔",
    "paragraphs": [
      "秦皇開郡爲桂林，古號名邦五嶺陰。",
      "山琢玉簪攢萬疊，江分羅带繞千尋。",
      "青青四顧列羣山，生自天工巧若𨬖。",
      "玲瓏拔地聳層秀，崢嶸嵯峨星斗間。",
      "其中有巖十二所，伏波靈顯存祠宇。",
      "顔公讀書窟室中，疊彩北山如列布。",
      "何年龍隱沖霄去，鱗鬣形模鑱石路。",
      "仙人劉公飛升時，巖壁宛然遺舊題。",
      "穿雲仙跡次左右，□虛道氣多南溪。",
      "白雉聽經生人類，蕭寺豐碑有元記。",
      "信知一性無不通，石竇陰陰苔蘚蒙。",
      "西南中隱尤勝絕，穿處得名因呂公。",
      "曾公程公皆舊跡，遺愛在民傳古昔。",
      "沈沈巖谷有餘光，炎方勝槩神難藏。",
      "週迴不遠郛郭下，輪蹄追賞何忙忙。"
    ],
    "added_time": "2026-01-02 23:46:07"
  },
  {
    "source_file": "poet.song.182000.json",
    "title": "聞嚴坦叔入朝再用前韵  其二",
    "author": "戴復古",
    "paragraphs": [
      "我本江湖客，歸來二月春。",
      "居多閉門日，未卜賞花辰。",
      "繞樹鵲聲喜，隔簾鶑語新。",
      "可憐垂白叟，却羨踏青人。"
    ],
    "added_time": "2026-01-02 23:46:24"
  },
  {
    "source_file": "poet.song.218000.json",
    "title": "初夏登北山  其二",
    "author": "衛宗武",
    "paragraphs": [
      "屢月不見山，胸次若逼窄。",
      "舉棹遠相望，已漬雙眸碧。",
      "即之清入神，喜復遂良覿。",
      "非但塵思浣，頓覺餘疴失。",
      "玉流浸層巒，緣雲抱幽石。",
      "草木去浮誇，秋容浄如拭。",
      "我來誰與儔，一道兼一釋。",
      "精廬既窈深，靖宇尤邃密。",
      "吟哦對青嶂，瀟洒娛白日。",
      "奩香勘南華，孰爲寥天一。"
    ],
    "added_time": "2026-01-02 23:46:43"
  },
  {
    "source_file": "poet.song.167000.json",
    "title": "秋懷十首  其三",
    "author": "趙蕃",
    "paragraphs": [
      "平生迂齋老，雅志在考槃。",
      "塵氛小敗意，顧輒求辭官。",
      "谷中萬松株，鬰鬰知歲寒。",
      "茯苓儻可掘，寧用菊爲餐。"
    ],
    "added_time": "2026-01-02 23:46:57"
  },
  {
    "source_file": "poet.song.14000.json",
    "title": "題陳宰戲綵亭",
    "author": "梅堯臣",
    "paragraphs": [
      "仕宦固已美，及親此其難。",
      "況慕五綵戲，而奉興居安。",
      "翁喜君亦喜，翁餐君亦餐。",
      "嗷嗷園中禽，口哺心違丸。",
      "邑大歲幸稔，衆頼仁政寬。",
      "還思彼赤子，如恐君不歡。"
    ],
    "added_time": "2026-01-02 23:47:00"
  },
  {
    "source_file": "poet.song.237000.json",
    "title": "秋凉懐歸三首  其二",
    "author": "董嗣杲",
    "paragraphs": [
      "風凉贏得四肢清，泛寄誰知去就輕。",
      "臨水有亭秋更净，對花無酒月空明。",
      "鴈行愁落荒汀逺，梧葉寒填露井平。",
      "獨遶曲廊心汗漫，附書千里述羈情。"
    ],
    "added_time": "2026-01-02 23:47:02"
  },
  {
    "source_file": "poet.song.237000.json",
    "title": "秋凉懐歸三首  其三",
    "author": "董嗣杲",
    "paragraphs": [
      "元龍減盡舊時豪，尚落湓江枕怒濤。",
      "月下聽歌情浩蕩，燈前支病髪蕭騷。",
      "少年偶負投機愧，今日徒工煮字勞。",
      "歸興已濃秋思壮，垂虹亭上問三髙。"
    ],
    "added_time": "2026-01-02 23:47:02"
  },
  {
    "source_file": "poet.song.115000.json",
    "title": "遊七星巖",
    "author": "廖顒",
    "paragraphs": [
      "斗峰遥憶舊松臺，爲勸農耕特地來。",
      "短李高名光翠壁，僞劉陳迹沒蒼苔。",
      "洞天日永風埃浄，巖壑雲收霽色開。",
      "好景最宜供宴賞，操觚欲賦愧非才。"
    ],
    "added_time": "2026-01-02 23:47:29"
  },
  {
    "source_file": "poet.song.158000.json",
    "title": "重陽和朱直方韻",
    "author": "陳傅良",
    "paragraphs": [
      "衰老登臨得並家，絕勝十載向天涯。",
      "直須與世爲陶令，謹勿令人識孟嘉。",
      "藍水悲吟空雅健，牛山醉墨謾欹斜。",
      "誰知竹葉雖無分，一笑何妨菊自花。"
    ],
    "added_time": "2026-01-02 23:47:45"
  },
  {
    "source_file": "poet.song.40000.json",
    "title": "次韻酬明發華宗",
    "author": "沈遼",
    "paragraphs": [
      "長卿倦遊欲東還，幸與諸公俱出關。",
      "世事轉頭都委夢，人生何計得長閑。",
      "殘花爛漫飄村塢，細雨亷纖隔碭山。",
      "誰寫熙寧十才子，老夫亦入畫圖間。"
    ],
    "added_time": "2026-01-02 23:47:57"
  },
  {
    "source_file": "poet.song.236000.json",
    "title": "幽居春晚",
    "author": "周密",
    "paragraphs": [
      "幽棲塵不到吟邊，閑愛抄書靜愛禪。",
      "墨本雙鈎臨曲水，素琴三疊憶斜川。",
      "筍簪雨足初抽玉，柳繭春寒未漂綿。",
      "病懶不生槐蟻夢，西疇種秫北窗眠。"
    ],
    "added_time": "2026-01-02 23:48:08"
  },
  {
    "source_file": "poet.song.151000.json",
    "title": "京口呈張閤學  其一",
    "author": "陳造",
    "paragraphs": [
      "歸懷未用話南園，卧治于今又北門。",
      "但息兒啼寬上意，小稽霆擊取中原。",
      "虎頭銳視非無種，獅子當觴且勿喧。",
      "更恐譚公家世事，斷無宣勸定驚魂。"
    ],
    "added_time": "2026-01-02 23:48:23"
  },
  {
    "source_file": "poet.song.209000.json",
    "title": "宿倍儡店感舊",
    "author": "王柏",
    "paragraphs": [
      "諸老皆仙去，遺蹤歲月深。",
      "主人今易姓，客子亦傷心。",
      "來燕傳新話，羣蛙試閙音。",
      "欲將興廢事，歷歷問雲岑。"
    ],
    "added_time": "2026-01-02 23:48:33"
  },
  {
    "source_file": "poet.song.244000.json",
    "title": "立夏",
    "author": "趙友直",
    "paragraphs": [
      "四時天氣促相催，一夜薰風带暑來。",
      "隴畝日長蒸翠麥，園林雨過熟黄梅。",
      "鶑啼春去愁千縷，蝶戀花殘恨幾回。",
      "睡起南窗情思倦，閑看槐蔭滿亭臺。"
    ],
    "added_time": "2026-01-02 23:49:04"
  },
  {
    "source_file": "poet.song.244000.json",
    "title": "待友不至",
    "author": "趙友直",
    "paragraphs": [
      "自與吾朋聊外期，心旌切切望容儀。",
      "聞言回首非因錯，欲語恁欄豈是癡。",
      "春酒破愁難作喜，鶑花供興不成詩。",
      "有時會晤情何限，握手論文到日西。"
    ],
    "added_time": "2026-01-02 23:49:04"
  },
  {
    "source_file": "poet.song.32000.json",
    "title": "法喜寺",
    "author": "王安石",
    "paragraphs": [
      "門前白道自縈回，門下青莎間綠苔。",
      "雜樹繞花鶑引去，壞簷無幕雁歸來。",
      "寂寥誰共樽前酒，牢落空留案上杯。",
      "我憶故鄉誠不淺，可憐鶗鴂重相催。"
    ],
    "added_time": "2026-01-02 23:49:35"
  },
  {
    "source_file": "poet.song.32000.json",
    "title": "清風閣",
    "author": "王安石",
    "paragraphs": [
      "飛甍孤起下州牆，勝勢崢嶸壓四方。",
      "遠引江山來控带，平看鷹隼去飛翔。",
      "高蟬感耳何妨靜，赤日焦心不廢凉。",
      "况是使君無一事，日陪賓從此傾觴。"
    ],
    "added_time": "2026-01-02 23:49:35"
  },
  {
    "source_file": "poet.song.150000.json",
    "title": "泊慈湖北岸",
    "author": "陳造",
    "paragraphs": [
      "坐覺江流平，漶漫裂三股。",
      "舟子告風橫，因循宿中浦。",
      "慈湖古戍近，猶復小江阻。",
      "漁翁家葦間，蝸舍無鄰伍。",
      "把酒訊三老，此寧泊舟所。",
      "諗我今昔異，解带無所苦。",
      "向來探丸徒，白晝猶旁午。",
      "一自尚書來，此輩凜刀俎。",
      "江山亙千里，有屋皆外戶。",
      "似聞襄江道，衽席過行旅。",
      "翳公舊威愛，平寧尚如許。",
      "兩地好經行，爲官喜欲舞。",
      "倒床鼻雷吼，夢破聞船鼓。",
      "受欺墮姑息，迂儒彼何取。"
    ],
    "added_time": "2026-01-02 23:49:56"
  },
  {
    "source_file": "poet.song.150000.json",
    "title": "采石渡",
    "author": "陳造",
    "paragraphs": [
      "大江礙崇山，突起作湍悍。",
      "采石天下險，揭厲誰敢玩。",
      "戈樓泊千艘，鋒旗麗天漢。",
      "昨憶辛巳秋，胡馬蜂蟻亂。",
      "敢觸貔虎怒，旋作狐鼠竄。",
      "繄此折其角，羣孽終內叛。",
      "孤亭試一登，明眼得奇觀。",
      "回首吾葉舟，已復艤沙岸。",
      "我犀不敢然，幽察神所憚。",
      "欻聽鉦鼓閧，戎事閲鵝鸛。",
      "折衝須武備，保治頼彊幹。",
      "鄙夫華封祝，泚筆亦其漫。"
    ],
    "added_time": "2026-01-02 23:49:56"
  },
  {
    "source_file": "poet.song.193000.json",
    "title": "閑坐有感偶成古風簡劉會之高吉父康司理",
    "author": "杜範",
    "paragraphs": [
      "虞夏幾百載，繼以周禮樂。",
      "洋洋雅頌音，後亡前亦作。",
      "井疆貧富均，薄海詠康樂。",
      "姬公同聖賢，積累亦不薄。",
      "宜其垂萬代，整整守矩彠。",
      "寧知不數傳，板蕩已非昨。",
      "丘賦魯史書，田疇鄭謗作。",
      "滕君謾憂勤，畢戰空唯諾。",
      "盛古猶有憾，此豈易商榷。",
      "矧今千載後，而欲强復剝。",
      "州縣工罟穽，黔黎惴溝壑。",
      "世道日澆訛，禁厲不可縛。",
      "我嘗三太息，浮雲翳碧落。",
      "爲貧走塵埃，豈解拯民瘼。",
      "州家輕任使，千鈞委羸惡。",
      "勞瘁敢自愛，恐負此邦託。",
      "仁政安在哉，名是意已錯。",
      "治道去泰甚，此論東州確。",
      "人言寬一分，所望恕且約。",
      "一分寬未易，十分擾已博。",
      "嗟哉斯人生，日巧亦日削。",
      "俗吏事朱墨，暴吏事鞭扑。",
      "我把七篇書，人笑謂迂學。",
      "誰與輸此懷，濁浪渺垠堮。"
    ],
    "added_time": "2026-01-02 23:50:30"
  },
  {
    "source_file": "poet.song.193000.json",
    "title": "良月遊水樂",
    "author": "杜範",
    "paragraphs": [
      "久矣聞水樂，邂逅作此遊。",
      "林立攢萬石，曲逕穿深幽。",
      "谽谺開古洞，下有清淺流。",
      "惜哉非古樂，噴薄皆人謀。",
      "流觴飲山綠，風鬢吹颼颼。",
      "欲歸興未盡，携手湖上樓。",
      "斜陽獻萬狀，浩以百目收。",
      "白鳥去復還，翩翩良自由。",
      "我本山林人，對此多慙羞。",
      "歲月不我與，宴閑其可偷。",
      "便合作歸計，老矣安所投。",
      "世事皆漫爾，政恐空白頭。"
    ],
    "added_time": "2026-01-02 23:50:30"
  },
  {
    "source_file": "poet.song.211000.json",
    "title": "謝韓菊山道院詩",
    "author": "葉茵",
    "paragraphs": [
      "正傳國子先生印，遠訪松陵隠士廬。",
      "二十四篇風月句，幾千萬卷聖賢書。",
      "地偏自覺因人重，日涉從教與世疎。",
      "已戒園丁多種菊，重來對菊膾鱸魚。"
    ],
    "added_time": "2026-01-02 23:50:40"
  },
  {
    "source_file": "poet.song.122000.json",
    "title": "從薛元法會食保福意軒得徑字",
    "author": "李薰",
    "paragraphs": [
      "春愁醉人心，灑面呼不醒。",
      "出門却入門，兀兀度晨暝。",
      "昨遊欣有得，水鏡謝磨瑩。",
      "豈惟勝紛華，頗復造禪定。",
      "君看青雲士，窘步爭捷徑。",
      "鏗爾詎舍瑟，硜乎方擊磬。",
      "何曾頃刻閑，通夕不遑瞑。",
      "彼應疾此固，我亦惡夫佞。",
      "人生出處耳，山林與朝廷。",
      "遲遲岐路間，去就須審訂。",
      "寧爲龜曳涂，勿作馬旋濘。",
      "羲馭靡容勒，風船猶可矴。",
      "但令尊不空，敢憚室垂罄。",
      "更結汗漫遊，後期君速聽。"
    ],
    "added_time": "2026-01-02 23:50:44"
  },
  {
    "source_file": "poet.song.122000.json",
    "title": "三月四日遊大雲寺分韻得三字佛龕多題名韋獨抗段文昌李景讓鄭愚四人者可考王文穆呂正閔治平嘉祐間過此亦有筆迹因以詩記",
    "author": "李薰",
    "paragraphs": [
      "野寺依絕壁，化身滿諸龕。",
      "後前莽難測，千億紛相參。",
      "妙斲謝斤斧，高樓軼烟嵐。",
      "旁行栗危棧，俯瞰驚深潭。",
      "歲月浸荒老，苔蘚爭封函。",
      "亦有好事者，增飭施朱藍。",
      "經營定自圖，諜雅奚未暗。",
      "款識或可辨，上下試與探。",
      "遠徵固寂寞，近取才二三。",
      "開元韋庶子，剖符劍之南。",
      "咄嗟檀施開，至今爲美談。",
      "墨卿少羈窶，節旄晚毿毿。",
      "樂和盛家法，國垢猶包含。",
      "鄭氏雖世儒，蠻禍竟莫戡。",
      "舊相粵冀級，經從各停驂。",
      "翰林寵則多，御史德豈慚。",
      "數公方盛壯，厥聲實訏覃。",
      "紛華竟安在，人壽無彭聃。",
      "彼石尚云朽，吾生諒何堪。",
      "華前一笑粲，現此優波曇。",
      "稽首識歸處，徑欲投佩簪。",
      "蠢蠢誰汝縛，竊食如春蠶。",
      "祓除偶辰巳，風景清且酣。",
      "相引著勝地，佛日况可貪。",
      "敢誇一醉富，庶解憂心惔。",
      "因歌以記之，放筆書僧菴。"
    ],
    "added_time": "2026-01-02 23:50:44"
  },
  {
    "source_file": "poet.song.158000.json",
    "title": "己未上巳清明",
    "author": "陳傅良",
    "paragraphs": [
      "霖霪故作落花天，佳節重重倍悵然。",
      "雖有庭除臨曲水，更無尊俎試新烟。",
      "酴醾雅欲延春賞，杜宇還能破晝眠。",
      "頼得二昆同一客，蕨芽蒲笋短檠邊。"
    ],
    "added_time": "2026-01-02 23:50:50"
  },
  {
    "source_file": "poet.tang.16000.json",
    "title": "貽小尼師",
    "author": "王建",
    "paragraphs": [
      "新剃青頭髮，生來未埽眉。",
      "身輕禮拜穩，心慢記經遲。",
      "喚起猶侵曉，催齋已過時。",
      "春晴堦下立，私地弄花枝。"
    ],
    "added_time": "2026-01-02 23:50:57"
  },
  {
    "source_file": "poet.song.14000.json",
    "title": "留別樂和之",
    "author": "梅堯臣",
    "paragraphs": [
      "雪消潭水綠，輕舸下灘時。",
      "漸轉青山去，還將故國辭。",
      "野林看欲動，江燕欲逢遲。",
      "君語隨州體，余慙晚始知。"
    ],
    "added_time": "2026-01-02 23:50:59"
  },
  {
    "source_file": "poet.song.236000.json",
    "title": "小遊仙七首  其七",
    "author": "周密",
    "paragraphs": [
      "碧海沉沉海上山，山頭樓觀五雲間。",
      "人間方士多無頼，故把釵鈿戲阿環。"
    ],
    "added_time": "2026-01-02 23:51:04"
  },
  {
    "source_file": "poet.song.236000.json",
    "title": "金陵懷古",
    "author": "周密",
    "paragraphs": [
      "遠岸商歌不忍聽，恨隨纖草滿沙汀。",
      "春歸王謝空堂燕，風散齊梁廢苑螢。",
      "紫蓋黄旗人寂寞，瓊枝璧月事飄零。",
      "新亭風景時時異，惟有垂楊似舊青。"
    ],
    "added_time": "2026-01-02 23:51:04"
  },
  {
    "source_file": "poet.song.227000.json",
    "title": "樵童自故園來獻海棠因賦二章  其一",
    "author": "舒岳祥",
    "paragraphs": [
      "深蔓迷歸路，荒蹊未有家。",
      "誰知寒雨裏，也作小春花。",
      "菌紫松間茁，菘黄澗底芽。",
      "道人新破戒，窗外種紅茶。"
    ],
    "added_time": "2026-01-02 23:51:47"
  },
  {
    "source_file": "poet.tang.29000.json",
    "title": "題勤尊師歷陽山居",
    "author": "許渾",
    "paragraphs": [
      "二十知兵在羽林，中年潛識子房心。",
      "蒼鷹出塞胡塵滅，白鶴還鄉楚水深。",
      "春坼酒瓶浮藥氣，晚攜棊局帶松陰。",
      "雞籠山上雲多處，自斸黃精不可尋。"
    ],
    "added_time": "2026-01-02 23:52:05"
  },
  {
    "source_file": "poet.song.140000.json",
    "title": "積雨新晴駕幸聚景園擬口號",
    "author": "楊萬里",
    "paragraphs": [
      "帝心憂麥復憂桑，一念通天轉雨晹。",
      "五色日華銷積靄，三春花草殿餘芳。",
      "黄雲暖照天顔喜，紅藥濃熏禁籞香。",
      "見說都人爭出郭，歡聲舞倦萬垂楊。"
    ],
    "added_time": "2026-01-02 23:52:10"
  },
  {
    "source_file": "poet.song.218000.json",
    "title": "秋山",
    "author": "衛宗武",
    "paragraphs": [
      "秋山抱奇姿，不肯事嫵媚。",
      "猶夫塵外士，飄然有仙氣。",
      "霜風肅宇宙，林壤去菑翳。",
      "皮毛剝落盡，玉骨乃挺異。",
      "獨存歲寒枝，虬髯倚天翠。",
      "我來一事無，兀兀惟坐對。",
      "挾策詠聖涯，援琴奏流水。",
      "方寸如太虛，物類無點綴。",
      "但欠淵明菊，得酒莫與醉。",
      "頼有坡仙竹，無肉可忘味。",
      "老懷藉陶寫，俗好非所嗜。",
      "平生愛山癖，每見如久契。",
      "勿云丘垤如，泰華所眇視。",
      "吾心與境融，小大無異致。",
      "行行陟其巔，天地特一指。",
      "忽動九辨悲，清愁飛海外。"
    ],
    "added_time": "2026-01-02 23:52:27"
  },
  {
    "source_file": "poet.song.23000.json",
    "title": "寄勉沖晦速和拙作",
    "author": "楊蟠",
    "paragraphs": [
      "沖晦僧儒詩者豪，尤憐頼汝壯方袍。",
      "一千篇興時無敵，三十年功格最高。",
      "白髪逢春今更勇，清吟徹老莫辭勞。",
      "何朝始肯將珠玉，却報仙人換木桃。"
    ],
    "added_time": "2026-01-02 23:52:36"
  },
  {
    "source_file": "poet.song.209000.json",
    "title": "汪功父聘石友",
    "author": "王柏",
    "paragraphs": [
      "一片寒姿蒼玉質，久作歙江秋水骨。",
      "磨瑕礱垢飽風霜，袖手南遊來楚國。",
      "我曾研破青煙痕，露華半勺拖玄雲。",
      "文理細密溫而淳，伯樂一顧空馬羣。",
      "癯癯好古子汪子，雅有半面如舊情。",
      "巧取豪奪俱不敢，聘以厚禮强委禽。",
      "吉日良辰新勸駕，絳帳交歡相慰藉。",
      "斟酌洙泗闖紫陽，大義發越添聲價。",
      "紫陽是渠桑梓賢，久矣驂隨輯墜編。",
      "會心不惜時磨研，至理神授珠瑩圓。",
      "我今贈君明堂一柱金書墨，霜毫冠带來蟾窟。",
      "楮先生者白而腴，即日相邀來覽德。",
      "弦歌聲裏春光半，浄几明窗風日暖。",
      "四友參前無間斷，俛首循循而勉勉。",
      "萬里一鞭塗甚坦，太極門開初未遠。"
    ],
    "added_time": "2026-01-02 23:52:43"
  },
  {
    "source_file": "poet.song.245000.json",
    "title": "寄張廉訪",
    "author": "熊禾",
    "paragraphs": [
      "七閩古要荒，是爲越南徼。",
      "秦漢列職方，居民亦稀少。",
      "文風漸褰開，李唐盛稱表。",
      "問之何因爾，風氣有先兆。",
      "桓桓觀察公，切切廑告詔。",
      "至今章掖流，詩書被餘照。",
      "伊洛道既南，考亭重繼紹。",
      "譬之中天日，萬古垂炳耀。",
      "豈但行中原，衣被彌嶺嶠。",
      "云胡一氣遷，變化有難料。",
      "百年詩書地，末俗事攘矯。",
      "豈是殷民頑，此亦關感召。",
      "天下本無事，庸人自爲擾。",
      "庸人亦何傷，貪人禍非小。",
      "小貪人易知，大貪一何巧。",
      "豺狼不堪問，狐鼠何足道。",
      "哀哀清漳民，仁者宜一吊。",
      "何年彗旄頭，燐火猶有爝。",
      "十家九空荒，落日曛野燒。",
      "邇來痛甫定，生意漸原草。",
      "三年兩徵兵，行人亦傷悼。",
      "閩地本磽瘠，山海相带繞。",
      "兩耕不供餐，儉歲即有莩。",
      "獨藉煮海餘，易以供歲調。",
      "古人弛麗禁，瑣瑣不爾較。",
      "但令官無虧，一任民轉漕。",
      "近年鹽法密，適以長貪暴。",
      "茫茫一溟渤，乃是大穽沼。",
      "下不濟民窮，上不資國耗。",
      "饑狼與餓鼠，白晝敢嘷噪。",
      "民膏寧幾何，爾腹安得飽。",
      "我思山海藏，本是天地寶。",
      "公家賣鹽引，本錢亦銖秒。",
      "祇今增倍蓰，安得不爲撓。",
      "上恩豈不厚，末弊誠不料。",
      "官曹既猶禦，何責汝爲盜。",
      "千鈞發鼷鼠，桃蟲集飛鳥。",
      "我欲陳其言，哀情動深悄。",
      "閩山秀而剛，習氣本强矯。",
      "近代姱節人，一一皆可考。",
      "漢史言未公，反覆出篁篠。",
      "反覆豈其性，當年久探討。",
      "學道皆有用，薰陶乃其妙。",
      "撫御或失宜，反以萌不肖。",
      "矧茲一嶠地，峒險接深杳。",
      "郡人生本微，鄰寇時掠剽。",
      "亟當保天和，玉石戒俱燎。",
      "民生必有養，而後可施教。",
      "云何無其具，而輒事刑勦。",
      "海濱去天邊，高高不堪叫。",
      "使者重觀風，甦息宜及早。"
    ],
    "added_time": "2026-01-02 23:52:45"
  },
  {
    "source_file": "poet.song.245000.json",
    "title": "題林氏藥圃",
    "author": "熊禾",
    "paragraphs": [
      "採藥來，神山在何許。",
      "忽聞瀛海頭，居然一玄圃。",
      "天風吹輕帆，至人展良晤。",
      "圃中藥千本，歷歷皆手樹。",
      "我生抱奇疢，歲久不得愈。",
      "三年蓄艾心，有此一朝聚。",
      "惠我方匕劑，翛然脫沈痼。",
      "吾觀此圃中，來遊亦無數。",
      "夫豈獨我私，一一隨所取。",
      "同游二三友，牽連亦遭遇。",
      "餐此霞屑餘，騰身即飛翥。",
      "人生各有累，那得免患苦。",
      "至人略形骸，一視等胞與。",
      "過之或忘情，我獨刻肺腑。",
      "世人持狹見，一膜便爾汝。",
      "比鄰立藩牆，邊幅生齟齬。",
      "老矣多閲人，知君用心處。",
      "斯人匪斯今，意度一何溥。",
      "我嘗讀西銘，一初混中處。",
      "茫茫大化運，上下四方宇。",
      "當作一圃觀，何物不儲貯。",
      "豈但百草性，曾入農氏譜。",
      "奇葩與異石，海陸細分部。",
      "金膏丹空青，亦不憚遠阻。",
      "是中富臺沼，飛泳供盼顧。",
      "有時釣弋娛，遺墜拾鱗羽。",
      "鋪陳盛筵旦，咳唾好賓侶。",
      "歌闌車馬散，溲渤遺敗鼓。",
      "我知太醫生，適用隨細鉅。",
      "水火各燥濕，陰陽互寒暑。",
      "剛汞或柔砂，炎硝或寒附。",
      "峻或蓬稜攻，平或參朮補。",
      "生材天豈靳，所恨辨者瞽。",
      "生人倘有濟，我圃足供具。",
      "玄樞掌握間，調齊有其所。",
      "悠悠動我思，無懷大庭古。",
      "八荒登春臺，一氣調律呂。",
      "人人無鄙夭，物物不疵窳。",
      "胡然降大厲，使我重悽楚。",
      "薰蒸始一氣，俄頃遍九土。",
      "緬懷有生初，恫{疒衆}入心膂。",
      "恭惟生物心，孰不同父母。",
      "我欲代一箋，飛上九天訴。",
      "冥冥天閽深，重關列蛟虎。",
      "至人對我言，天高不堪籲。",
      "無寧蒼蒼求，我圃自有趣。",
      "圃中別有圃，妙處子未睹。",
      "中藏六六天，玄玄豈無主。",
      "我嘗偕子游，相與詰其故。",
      "雖然祇方寸，此妙誰賦予。",
      "包括盡六合，剖析入毫縷。",
      "一粒蘂珠中，太極有玄姥。",
      "但得斯心存，充拓何可禦。",
      "至人豈易逢，再拜致我語。",
      "授藥不授方，藥盡力已去。",
      "似聞海上秘，久藏龍宮府。",
      "君今得妙訣，授我勿我拒。",
      "珍重千金傳，爲君廣流布。",
      "別君懷不忍，回首重凝竚。",
      "千山莽愁人，滄波正烟雨。"
    ],
    "added_time": "2026-01-02 23:52:45"
  },
  {
    "source_file": "poet.song.105000.json",
    "title": "右司公致書顯上人并遺楮衾詩以贊之併簡都公",
    "author": "李處權",
    "paragraphs": [
      "緇徒中有人，籍甚初與顯。",
      "是非不掛口，好惡不入眼。",
      "終日但怡怡，言行無可揀。",
      "外相示枯槁，風味殊不淺。",
      "初公如鶴長，昂藏誰得管。",
      "今秋忽坐脱，山立不少偃。",
      "顯公方晏如，隨緣自舒卷。",
      "平生三事衲，夏燠冬不煖。",
      "大雅右司公，國器乃瑚璉。",
      "頗敦方外契，淵明亦親遠。",
      "道術久相忘，書來叙繾綣。",
      "一被直千金，溪簾浄冰蠒。",
      "邀我置香茗，撫玩不忍展。",
      "而我在家僧，業習盡鉏剗。",
      "琴書不療饑，拙生良可莞。",
      "未識韓荆州，不敏懷媿赧。",
      "向來袖漫刺，到門不及款。",
      "音問復後時，當蒙貸疏懶。",
      "公如驥騰驤，我類鼈跛蹇。",
      "出處固不同，投分悵已晚。",
      "明年壑源春，驅車望雲巘。",
      "載醪問奇字，從公定忘返。"
    ],
    "added_time": "2026-01-02 23:53:24"
  },
  {
    "source_file": "poet.song.15000.json",
    "title": "送江陰簽判晁太祝",
    "author": "梅堯臣",
    "paragraphs": [
      "去無珠履爲上賓，進船申浦憶春申。",
      "江田插秧鵓姑雨，絲網得魚雲母鱗。",
      "青天折桂香未滅，紫豉煑蒓甘更新。",
      "平時況可樂風月，吳物信美聊前陳。"
    ],
    "added_time": "2026-01-02 23:53:28"
  },
  {
    "source_file": "poet.song.158000.json",
    "title": "己未生朝謝莘叟兄送梅  其二",
    "author": "陳傅良",
    "paragraphs": [
      "莫笑栽培日月遲，待看老幹及孫枝。",
      "天將臈去春回首，人與花同雪滿頤。",
      "萬里隴頭空故蹟，孤山籬落但餘基。",
      "至今佳句無人繼，誰與招魂著楚辭。"
    ],
    "added_time": "2026-01-02 23:53:47"
  },
  {
    "source_file": "poet.song.226000.json",
    "title": "頌古五十五首  其二四",
    "author": "釋紹曇",
    "paragraphs": [
      "柳掛金絲鶑織曉，花鋪翠錦蝶眠春。",
      "見成一幅新圖畫，不待王維手眼親。"
    ],
    "added_time": "2026-01-02 23:53:59"
  },
  {
    "source_file": "poet.song.167000.json",
    "title": "明叔同舟見別於永和",
    "author": "趙蕃",
    "paragraphs": [
      "砲雲忽作空中起，坐覺相顧移表裏。",
      "兒曹厭靜欣聚落，數問篙師行幾里。",
      "人生到處如燕鴻，南北故憐無定耳。",
      "有時相與說舊遊，此味猶如蠹書紙。",
      "秋風日夜催落水，我鬢半霜那足倚。",
      "況堪忽忽新悼亡，忍並高山對流水。",
      "陳侯於我四海人，氣合能同舊州里。",
      "向來風雨嬾出門，今乃江程勞玉趾。"
    ],
    "added_time": "2026-01-02 23:54:00"
  },
  {
    "source_file": "poet.song.14000.json",
    "title": "若訥上人彈琴",
    "author": "梅堯臣",
    "paragraphs": [
      "祥哀已踰月，遇子彈鳴琴。",
      "安得不成聲，子心異吾心。",
      "十日成笙歌，尼父非好音。",
      "先王禮有節，不可過於今。",
      "莫作風入松，懷壠情未任。",
      "一聞流水曲，歸思在溪陰。",
      "此焉吾所樂，目極送歸禽。"
    ],
    "added_time": "2026-01-02 23:54:07"
  },
  {
    "source_file": "poet.song.151000.json",
    "title": "次韻嚴上舍",
    "author": "陳造",
    "paragraphs": [
      "待月尚思前度月，中天圓璧不留分。",
      "即今霜氣挾靈籟，如許金波乘壞雲。",
      "念我吳牛終喘夜，憶君冀北忽空羣。",
      "睡魂作魔病作祟，猶頼清詩來解紛。"
    ],
    "added_time": "2026-01-02 23:54:14"
  },
  {
    "source_file": "poet.song.237000.json",
    "title": "東林寺上方塔",
    "author": "董嗣杲",
    "paragraphs": [
      "塵外乾坤豈易窺，上方尋勝短笻隨。",
      "病僧借榻山衣破，卧佛當門石塔危。",
      "亂竹迸階交密樹，荒苔沿壁纒疎枝。",
      "幅巾居士修行久，愛說浮光死戰時。"
    ],
    "added_time": "2026-01-02 23:54:17"
  },
  {
    "source_file": "poet.song.237000.json",
    "title": "蘄城晚泊值雪",
    "author": "董嗣杲",
    "paragraphs": [
      "鴈聲哀怨極淮天，際晚驚呼雪打船。",
      "古驛魚稀誰撒網，虚沙馬過自隨鞭。",
      "人烟頑獷空多智，形勝丘墟又幾年。",
      "龍眼磯頭風浪惡，今宵歸興此方堅。"
    ],
    "added_time": "2026-01-02 23:54:17"
  },
  {
    "source_file": "poet.song.237000.json",
    "title": "富池客中寄范葯庄",
    "author": "董嗣杲",
    "paragraphs": [
      "客子驚秋易斷魂，江塘落葉雨紛紛。",
      "蔽江雲勢山頭合，隔竹泉聲屋尾分。",
      "無日不宜閒問酒，有懐猶且强摛文。",
      "燈窗幾憶同居話，卷裏新篇可得聞。"
    ],
    "added_time": "2026-01-02 23:54:17"
  },
  {
    "source_file": "poet.song.227000.json",
    "title": "初食栗",
    "author": "舒岳祥",
    "paragraphs": [
      "新凉喜見栗，物色近重陽。",
      "兔子成毫紫，鵝兒脫殻黄。",
      "寒宵蒸食暖，饑曉嚼來香。",
      "風味山家好，蹲鴟得共嘗。"
    ],
    "added_time": "2026-01-02 23:54:27"
  },
  {
    "source_file": "poet.song.227000.json",
    "title": "秋晚隨意行澗上值老農問勞去年避亂時事  其二",
    "author": "舒岳祥",
    "paragraphs": [
      "輞川疎舊業，復望草堂歸。",
      "落葉無人徑，殘陽向水扉。",
      "井螢吹不滅，塹烏暗還飛。",
      "豺虎方當道，何時賦式微。"
    ],
    "added_time": "2026-01-02 23:54:27"
  },
  {
    "source_file": "poet.song.32000.json",
    "title": "次韵質夫兄使君同年",
    "author": "王安石",
    "paragraphs": [
      "樓堞相望一日程，春風吹急似摇旌。",
      "莫言樂國無愁夢，頼把新詩有故情。",
      "客舍五漿非所願，私田三徑會須成。",
      "青雲自致歸公等，如我何緣得此聲。"
    ],
    "added_time": "2026-01-02 23:55:20"
  },
  {
    "source_file": "poet.song.123000.json",
    "title": "上王吏部",
    "author": "周麟之",
    "paragraphs": [
      "人物南州望，風流一代英。",
      "夙傳天上譽，早夢月中名。",
      "車載三千牘，鵬飛九萬程。",
      "向來辭泮水，端合上仙瀛。",
      "接武虞廷邃，含香漢殿清。",
      "漸看丹極近，首冠列星明。",
      "準擬陪三接，周旋位六卿。",
      "鑑分金背重，橐並紫荷輕。",
      "未見恩綸出，那知謗篋盈。",
      "去朝雲路杳，歸侍綵衣榮。",
      "地借徽之竹，樓吹子晉笙。",
      "赤心何所負，白眼不須驚。",
      "自顧銜恩厚，親逢較藝精。",
      "妍媸歸藻鑑，高下見文衡。",
      "夢絕懷蛟異，詞非吐鳳成。",
      "賦能窺小小，經漫說鏗鏗。",
      "誤玷春官籍，終慙月旦評。",
      "搶榆幾類鷃，出谷僅同鶑。",
      "志慕青錢士，名參玉筍生。",
      "別深秋鶴怨，歸問海鷗盟。",
      "未作河西尉，聊爲江上行。",
      "夜沈灘月釣，曉壓隴雲耕。",
      "歲暮人初返，天寒雨未晴。",
      "久稽從杖履，且復卧柴荆。",
      "後見含深恧，微吟寫至情。",
      "佇聽宣室召，鳳閣繼家聲。"
    ],
    "added_time": "2026-01-02 23:55:54"
  },
  {
    "source_file": "poet.song.150000.json",
    "title": "近榆亭  其四",
    "author": "陳造",
    "paragraphs": [
      "何年歲星精，夜辭天帝家。",
      "幻爲頼鄉種，增賁別乘衙。",
      "似聞綵鳳舞，天風亂晨霞。",
      "尚當月林飲，一摻漁陽檛。"
    ],
    "added_time": "2026-01-02 23:55:54"
  },
  {
    "source_file": "poet.song.209000.json",
    "title": "和立齋番君吟",
    "author": "王柏",
    "paragraphs": [
      "日月星辰天之精，山川草木地之文。",
      "本乎天者既圓象，下者何不皆方形。",
      "此疑千古不能决，讀盡六經無異說。",
      "依稀子夏微有言，譬諸草木區以別。",
      "草木之中操孰堅，僉曰此君耐歲寒。",
      "虛心直節表真勁，窮冬大雪青琅玕。",
      "平生正坐一圓累，未堪全德君子比。",
      "內圓猶是智之餘，外圓無乃德之恥。",
      "我聞楚東有雲仍，生來氣骨清稜稜。",
      "觚哉觚哉出乎類，長大益覺廉隅分。",
      "自從大學悟絜矩，四面正直各得所。",
      "獨秉重坤六二爻，斯可以爲民父母。",
      "厥初受命莫不然，世衰俗弊失其傳。",
      "商周之際斯爲盛，孤竹二子何曾圓。"
    ],
    "added_time": "2026-01-02 23:55:54"
  },
  {
    "source_file": "poet.song.183000.json",
    "title": "道鄉臺",
    "author": "戴復古",
    "paragraphs": [
      "萬里南遷直諫臣，世間無地可容身。",
      "夜衝風雨過湘水，頼有青山作主人。"
    ],
    "added_time": "2026-01-02 23:56:04"
  },
  {
    "source_file": "poet.song.211000.json",
    "title": "次七夕游松江韻",
    "author": "葉茵",
    "paragraphs": [
      "謫仙歌洞庭，坡翁賦赤壁。",
      "逢時汗漫游，元不計何夕。",
      "慨慷晞英豪，老大謾悽惻。",
      "矧茲笠澤區，萬頃混空碧。",
      "一葦縱所如，卧虹控秋色。",
      "雲軿駕雙星，銀潢幾經歷。",
      "柳州乞巧文，我欲爲己易。",
      "邂逅竹林賢，胸次小八極。",
      "氣勝棋聲高，量寬酒杯窄。",
      "載笑輕公侯，一閒抵金璧。",
      "多謝簡齋孫，遺詩話平昔。",
      "二雛掖吾旁，對景亦自得。",
      "髣髴真率會，相與鄙肉食。",
      "駐睇芙蕖邊，擬卜子雲宅。",
      "清風繼三高，名利焉能役。",
      "因誇江上人，有此坐中客。"
    ],
    "added_time": "2026-01-02 23:56:09"
  },
  {
    "source_file": "poet.song.40000.json",
    "title": "陽羨浮翠亭",
    "author": "沈遼",
    "paragraphs": [
      "江南山川若奔鹿，下照江流翠相矚。",
      "朝望長干暮石牌，山頭年年春草綠。",
      "我昔長愛江南遊，當時少年今白頭。",
      "人生匆匆寄幻事，六朝得喪惟荒丘。",
      "陽羨本自江南州，水邊孤烟千古愁。",
      "沙禽關關夜相呼，稻粱自足知何求。",
      "我生已如不繋舟，投老爲誰計沉浮。",
      "腰間墨綬亦偶爾，此地欣與心相投。",
      "行歸三吳卜幽隱，不復更到枚回洲。",
      "漁父丈人莫相笑，解带於此聊遲留。"
    ],
    "added_time": "2026-01-02 23:56:39"
  },
  {
    "source_file": "poet.song.236000.json",
    "title": "花朝溪上有感昔遊  其一",
    "author": "周密",
    "paragraphs": [
      "枕上鳴鳩喚曉晴，綠楊門巷賣花聲。",
      "探芳走馬人雖老，歲歲東風二月情。"
    ],
    "added_time": "2026-01-02 23:57:01"
  },
  {
    "source_file": "poet.song.236000.json",
    "title": "花朝溪上有感昔遊  其二",
    "author": "周密",
    "paragraphs": [
      "畫舫笙簫張水嬉，小紅嬌翠鬭新眉。",
      "多情頼有河橋柳，猶認當年杜牧之。"
    ],
    "added_time": "2026-01-02 23:57:01"
  },
  {
    "source_file": "poet.song.237000.json",
    "title": "贈羅漢院志逺上人",
    "author": "董嗣杲",
    "paragraphs": [
      "披緇受業在淮南，不覺流年七十三。",
      "羅漢院中餘古柏，將軍墳上落枯杉。",
      "纒綿宿病逢奇藥，收拾頽年坐破龕。",
      "自說舊棲真佛境，羅田山裏毒龍潭。"
    ],
    "added_time": "2026-01-02 23:57:12"
  },
  {
    "source_file": "poet.song.32000.json",
    "title": "爲裴使君賦擬峴臺",
    "author": "王安石",
    "paragraphs": [
      "君作新臺擬峴山，羊公千載得追攀。",
      "歌鍾殷地登臨處，花木移春指顧間。",
      "城似大堤來宛宛，溪如清漢落潺潺。",
      "時平不比征吳日，緩带尤宜向此閑。"
    ],
    "added_time": "2026-01-02 23:57:35"
  },
  {
    "source_file": "poet.song.105000.json",
    "title": "潛心齋",
    "author": "李處權",
    "paragraphs": [
      "古之學爲已，今之學爲人。",
      "始乎芒芴間，擴充遂無垠。",
      "克已而復禮，天下皆歸仁。",
      "尼父百世師，道妙聖且神。",
      "天將爲木鐸，故未喪斯文。",
      "賢哉顔氏子，至樂忘其貧。",
      "語之而不惰，好學無與倫。",
      "孟子養浩然，卓爾踵後塵。",
      "萬鍾與千乘，不肯易其身。",
      "茫茫自聖哲，六籍經幾秦。",
      "末學更多岐，學海無問津。",
      "伊川二先生，身修道愈振。",
      "當年從之游，不減洙泗濵。",
      "至今士氣盛，亦復民風淳。",
      "柴子柯山秀，言厲即之温。",
      "由來思無邪，果見德有鄰。",
      "潛心坐一室，淡泊遺囂紛。",
      "收視而返聽，自得于見聞。",
      "先生雖云亡，書在傳日新。",
      "得味極鑽仰，恍如入室親。",
      "而我先君子，實預絳帳賓。",
      "我亦聞緒餘，往往書諸紳。",
      "多言反成蔽，目擊道乃存。",
      "藜杖一幅巾，蚤晚來叩門。"
    ],
    "added_time": "2026-01-02 23:57:48"
  },
  {
    "source_file": "poet.song.245000.json",
    "title": "江邊客舍",
    "author": "熊禾",
    "paragraphs": [
      "輕寒無頼入征裘，野水閑雲總是愁。",
      "極目遠山橫靄外，數聲鳴櫓過蘋洲。"
    ],
    "added_time": "2026-01-02 23:57:53"
  },
  {
    "source_file": "poet.song.122000.json",
    "title": "表侄趙文鼎監稅傳老拙所定九品杜詩說正宗作詩告之",
    "author": "龐謙孺",
    "paragraphs": [
      "平生竭力參詩句，久矣冥搜見機杼。",
      "豈惟藴蓄徹遮欄，要使幽深盡呈露。",
      "君今學詩叩妙理，頗已具眼識精粗。",
      "他年陶冶融心神，好與造化開門戶。",
      "讀之便感誰使然，若見其事在其處。",
      "會須體物奪天機，便可分庭抗李杜。",
      "風騷樂府久寂寞，但見坡谷正馳騖。",
      "君才妙齡中科選，第恐此道非先務。",
      "詩分九品吾所創，妄與正宗闢行路。",
      "君今持此欲誰論，勿使羣言生謗怒。"
    ],
    "added_time": "2026-01-02 23:58:05"
  },
  {
    "source_file": "poet.song.219000.json",
    "title": "柳下吟",
    "author": "釋文珦",
    "paragraphs": [
      "妸娜綠楊陰，深於夏屋深。",
      "居來身自在，勝與俗浮沉。",
      "坐暑堪忘箑，乘風或散襟。",
      "清閒消不盡，乞與野鶑吟。"
    ],
    "added_time": "2026-01-02 23:58:14"
  },
  {
    "source_file": "poet.song.244000.json",
    "title": "挽趙秋曉  其二",
    "author": "張昭子",
    "paragraphs": [
      "家住青山擅一丘，菜畦花圃足夷猶。",
      "哲人造物何慳壽，公子平生不識愁。",
      "雞黍情緣成夢斷，鶑花心性蓋棺休。",
      "草亭吟卷今猶在，讀向西風老淚流。"
    ],
    "added_time": "2026-01-02 23:58:26"
  },
  {
    "source_file": "poet.song.115000.json",
    "title": "哀扇工歌",
    "author": "沈作喆",
    "paragraphs": [
      "某州竹扇名字著，織扇供官困追捕。",
      "使君開府未浹旬，欲戴綸巾揮白羽。",
      "新模巧製旋剪裁，百中無一中程度。",
      "犀革鎸柄出蟲魚，麝煤熏紙生煙霧。",
      "蕺山老姥羞翰墨，漢宮佳人掩紈素。",
      "衙內白取知何名，帳下雄拏不知數。",
      "供輸不辦箠楚頻，一朝赴水將誰訴。",
      "使君崇重了不聞，嗚呼何以慰黎庶。",
      "聞道園家賣菜翁，又說江頭打魚戶。",
      "號令亟下須所無，官不與錢期限遽。",
      "歸來痛哭辭妻兒，宿昔投繯挂枯樹。",
      "一雙婉婉良家子，吏兵奪取名爲顧。",
      "弟兄號叫鄰里驚，兩家吞聲喪其嫗。",
      "死者已矣可奈何，冤魂成羣空號呼。",
      "殺人縱欲勢位尊，貪殘無道天所怒。",
      "邦人蓄憤不敢言，君其拊馬章臺路。"
    ],
    "added_time": "2026-01-02 23:59:02"
  },
  {
    "source_file": "poet.tang.4000.json",
    "title": "侍宴韋嗣立山莊應制",
    "author": "徐彥伯",
    "paragraphs": [
      "鼎臣休澣隙，方外結遙心。",
      "別業青霞境，孤潭碧樹林。",
      "每馳東墅策，遙弄北溪琴。",
      "帝眷紓時豫，台園賞歲陰。",
      "移鑾明月沼，張組白雲岑。",
      "御酒瑤觴落，仙壇竹徑深。",
      "三光懸聖藻，五等冠朝簪。",
      "自昔皇恩感，咸言獨自今。"
    ],
    "added_time": "2026-01-02 23:59:16"
  },
  {
    "source_file": "poet.song.123000.json",
    "title": "送台道人",
    "author": "周麟之",
    "paragraphs": [
      "我祖來從錦江曲，尚憶郫筒醉春淥。",
      "輕衫拂石踏花歸，近傍青城結茅屋。",
      "子孫散作淮海居，奕葉英風凜相續。",
      "不惟叢桂競傳芳，時有高人更超俗。",
      "或隨羽化附青蛇，或避詔徵稱赤局。",
      "我生本是林泉人，失脚塵中困羈束。",
      "每逢蜀士話維桑，便欲携筇訪前躅。",
      "道人家世出巴西，萬里江山見眉目。",
      "笑施砭石起膏肓，坐察形神窮倚伏。",
      "我席爲門君荷旃，相見忘情謝榮辱。",
      "幽香小鼎暮烟橫，濁酒一盃春蟻綠。",
      "此身多病經百罹，只合紉蘭與餐菊。",
      "休論燕頷覓封侯，莫說鳶肩騰火速。",
      "我有風懷就問君，何時一飽顔公粥。",
      "今日君行跨奔鹿，欲下鵝洲穿柳谷。",
      "他年願結白雲期，與君同看金峰鵠。"
    ],
    "added_time": "2026-01-02 23:59:23"
  },
  {
    "source_file": "poet.song.209000.json",
    "title": "寄敬巖",
    "author": "王柏",
    "paragraphs": [
      "泳飛堂前橘柚香，田田荷葉浮波光。",
      "主人攬轡度閩嶠，驅馳端爲蒼生忙。",
      "天生人才不虛出，必使事與才相當。",
      "爾才綽綽有餘力，豈容袖手窺其旁。",
      "平生正坐嚴冷相，不解嫵媚相頡頏。",
      "前時固亦與國論，莫肯默默安周行。",
      "老子九百何自苦，艱難險阻須甘嘗。",
      "玉溪饑民昔嘯聚，至煩禁旅來張皇。",
      "繡衣彈壓甫三日，猩鬼屏迹消叢篁。",
      "露布一語不自伐，猶有忘者羞回韁。",
      "今年玉節蓮峰下，約束海若無驚艎。",
      "剽聞屬郡微有警，往往鹽子多陸梁。",
      "此輩未易以柔服，必至腥血膏鋒鋩。",
      "由來受病非一證，莫將已效誇良方。",
      "規模貴闊謀貴密，當以虛心來衆長。",
      "局面布置要合節，自有勇士爭激昂。",
      "堂堂元老熟戎事，幸甚赤舄歸故鄉。",
      "豈無惕然桑梓念，囊底餘智應恢張。",
      "同心相濟一堂上，誰兵誰將誰千糧。",
      "不然牋天啟壇鉞，老熊當道驅羣狼。",
      "甲兵錢穀亦分內，事機捷出真難量。",
      "豈予所至輒多事，老天驅入功名場。",
      "橘柚黄時聽好語，綠綈四輩催歸裝。"
    ],
    "added_time": "2026-01-02 23:59:39"
  },
  {
    "source_file": "poet.song.237000.json",
    "title": "留江城",
    "author": "董嗣杲",
    "paragraphs": [
      "灌城眠食嘆羈身，憑曉偏驚索鏡心。",
      "南紀山川秋望逺，西湖風月夜懐深。",
      "功名鬼妬投機罕，詩酒天嗔絕侣尋。",
      "陳跡自應遅料事，斷鴻信杳况雲陰。"
    ],
    "added_time": "2026-01-02 23:59:52"
  },
  {
    "source_file": "poet.song.201000.json",
    "title": "次韻竹溪題達卿後坡  其六",
    "author": "劉克莊",
    "paragraphs": [
      "郎陵後嗣尤推彧，太傅諸孫最數嘉。",
      "之子固無慙爾祖，此翁所望大吾家。",
      "奪標羞與兒童競，佩印纔堪妾婦誇。",
      "案上菖蒲勤洗沐，靈苗見說有時花。"
    ],
    "added_time": "2026-01-03 00:00:09"
  },
  {
    "source_file": "poet.song.15000.json",
    "title": "送薛十水部通判并州",
    "author": "梅堯臣",
    "paragraphs": [
      "并州自古近胡地，牛酒常行十萬兵。",
      "少尹曾爲五府辟，將軍況有舊家聲。",
      "桑麻故已知風俗，丘壠何須訪姓名。",
      "聞說至今猶好馬，試求安穩衆中行。"
    ],
    "added_time": "2026-01-03 00:00:35"
  },
  {
    "source_file": "poet.song.150000.json",
    "title": "病起四詩 一節食",
    "author": "陳造",
    "paragraphs": [
      "醫經戒多食，書惡殄天物。",
      "細茹取微足，衛生此其術。",
      "是銘當匕筯，况我已衰疾。",
      "胡爲冒所戒，一卧復十日。",
      "恙疴不虛生，一一自口實。",
      "大嚼健武事，欲强蒲柳質。",
      "行年踰知命，備歷世纖悉。",
      "山膚與水豢，嘗味幾十七。",
      "婪酣復不已，頤正昧終吉。",
      "昔人議四凶，饕餮乃其一。",
      "不見辟穀翁，曾是漢良弼。"
    ],
    "added_time": "2026-01-03 00:00:48"
  },
  {
    "source_file": "poet.song.226000.json",
    "title": "頌古五十五首  其五三",
    "author": "釋紹曇",
    "paragraphs": [
      "幽賞春華到畫橋，金絲拖柳錦翻桃。",
      "臨風不識東皇意，却聽流鶑舌弄嬌。"
    ],
    "added_time": "2026-01-03 00:00:53"
  },
  {
    "source_file": "poet.song.133000.json",
    "title": "山澤",
    "author": "陸游",
    "paragraphs": [
      "我本山澤人，散誕傲簪裳。",
      "宦遊五十年，天遣還農桑。",
      "東阡南陌間，吾亦愛吾鄉。",
      "楚祠坐秋社，隋寺觀夜場。",
      "醉迷采蒼耳，旅飯炊黄粱。",
      "自疑太古民，百年樂未央。",
      "有時閑暇時，頗復誦老莊。",
      "亦嘗遊岷峨，略聞度世方。",
      "氣爲東道主，主安客自長。",
      "却後五百年，見我灞城旁。"
    ],
    "added_time": "2026-01-03 00:01:31"
  },
  {
    "source_file": "poet.song.40000.json",
    "title": "贈清道",
    "author": "沈遼",
    "paragraphs": [
      "少年好書老彌篤，牙籖錦囊數百軸。",
      "江左墨妙世不矚，有唐諸公粗可錄。",
      "諸公草法無可稱，中葉始有張顛名。",
      "張顛下筆有神會，其妙不似點畫成。",
      "後來沙門有藏真，措意瀟灑尤更精。",
      "當時二子最名盛，至今學者皆伏膺。",
      "本朝蘇公名弟兄，汝南蒲陽亦有聲。",
      "比來諸公已老死，其餘卑俗類可憎。",
      "我昔乘興遊都城，列子示我新素屏。",
      "始知無擇得此道，長沙道人今復生。",
      "歸來窮巷掩柴荆，惠然相訪得忘形。",
      "贈我數行豈無意，勢如九河注滄溟。",
      "中間龍蜃降沒升，歡伏不暇獨可驚。",
      "自欲何能謝言情，欲贈金玉還愧輕。",
      "慇懃之揖喜不勝，使我驅霧老眼明。"
    ],
    "added_time": "2026-01-03 00:01:31"
  },
  {
    "source_file": "poet.song.32000.json",
    "title": "送張卿致仕",
    "author": "王安石",
    "paragraphs": [
      "子房籌策漢時功，身退超然慕赤松。",
      "餘烈尚能開後世，高材今復繼前蹤。",
      "執鞭始負平生願，操几何知此地逢。",
      "竊食一官慚未艾，緒言方頼賜從容。"
    ],
    "added_time": "2026-01-03 00:02:08"
  },
  {
    "source_file": "poet.song.209000.json",
    "title": "薰風歌代壽節齋",
    "author": "王柏",
    "paragraphs": [
      "玉麟堂上歌薰風，周公分陝方居東。",
      "蜺旌龍節更號令，長江萬里消狼烽。",
      "櫜鞬帕首多名將，夙興拜舞占乾象。",
      "紫氣浮浮軫翼間，宗星炯炯銀潢上。",
      "甫申飛下鼎湖山，汝陽天人未足言。",
      "八紘納納入經濟，一柱巖巖久具瞻。",
      "岧嶤陪京新命尹，虎踞龍蟠壯根本。",
      "關中鎮撫必蕭何，北門筦鑰須寇準。",
      "運量恢恢妙轉旋，一念體國心通天。",
      "璽書錫勞下閶闔，珥貂十輩來傳宣。",
      "天子令聞洽四國，令儀令色山甫德。",
      "江漢湯湯告厥成，衮衣歸兮式百辟。",
      "薰風薰風自南來，解民慍兮阜民財。",
      "不賡殿閣微凉句，拜手喜起明良哉。",
      "菁菁葑菲公猶采，世沐恩波深似海。",
      "春風一鶚又橫空，敝帚蕭騷價千倍。",
      "翹材油幙羅羣英，壽觴瀲灧難同斟。",
      "客星灘頭頻矯首，夜夜遥瞻南極明。"
    ],
    "added_time": "2026-01-03 00:02:21"
  },
  {
    "source_file": "poet.song.208000.json",
    "title": "鄱陽湖四十韻",
    "author": "周弼",
    "paragraphs": [
      "巨浸連吳越，高躔直斗牛。",
      "玄明開別府，江伯匯支流。",
      "象緯元精逼，神姦祕怪裒。",
      "番君疏带礪，彭蠡壯襟喉。",
      "赴隙如無地，憑壖忽有州。",
      "津涯逾寫潤，窟宅定刳幽。",
      "島認瀛鼇戴，濤疑陣馬蒐。",
      "珠跳憐雨駛，鏡滑識風收。",
      "樹带喬枝隠，山餘短碧浮。",
      "窺覘疲罔象，睥睨忲陽侯。",
      "漾月都迷皓，蒸雲間作油。",
      "涵濡均藻荇，冗長到{丷/八}鰍。",
      "蜃幻晴噓閣，龍腥夜拔湫。",
      "萬尋縣圃玉，一带洞庭秋。",
      "盈縮知誰紀，吞并似力揫。",
      "鯉矜封赤鯶，龜笑斥朱眸。",
      "嵌竇扶桑齧，珍文匠石鎪。",
      "鷗羣馴野客，蚖肆傲潛虯。",
      "罟數筐零霰，檣輕弩激鍭。",
      "孰分浮瓠澨，或訝繞蛇丘。",
      "弦索延商婦，舽艭送莫愁。",
      "陶朱誠得策，神禹想遺憂。",
      "端稱潺湲弄，非無隠伏搜。",
      "豆分高下渚，葦視去來舟。",
      "血脈乾坤活，瘡痍稼穡瘳。",
      "披猖包息壤，瑣碎略浮漚。",
      "蓮女嬋娟棹，漁郎芼燥甌。",
      "有人搴繡被，無客傲鸘裘。",
      "貨貝窮乾沒，醪羞肅丐求。",
      "束枯論沃釜，戒覆比傾輈。",
      "衆水杯盂外，他年吐納尤。",
      "鵲填功未議，鯨吸志應酬。",
      "何事輕思濟，吾防果未周。",
      "阽危心骨醉，飄泊面顔羞。",
      "敢計乘桴去，何知戴笠遊。",
      "片帆真擾擾，隻影轉悠悠。",
      "卑溼嗟梁傅，星霜挂魏牟。",
      "勞歌慙孺子，破簏付平頭。",
      "烏豉緣蓴置，黄糧爲鱠謀。",
      "清螺取歸日，穩棹聽夷猶。"
    ],
    "added_time": "2026-01-03 00:02:53"
  },
  {
    "source_file": "poet.song.105000.json",
    "title": "翠微堂",
    "author": "李處權",
    "paragraphs": [
      "我讀醉翁文，想當筆如椽。",
      "東坡獨知翁，謂今爲飛仙。",
      "偉明後來秀，文亦星斗懸。",
      "一旦辭世紛，歸巢月輪邉。",
      "大雅久不作，劉子藝且賢。",
      "筆墨所横潰，折衝遂無前。",
      "向來坐位書，一日萬口傳。",
      "不慙顔魯公，易地則皆然。",
      "身閒無事日，日涉五畆園。",
      "圗書破百金，花石費萬錢。",
      "子真隠谷口，摩詰居輞川。",
      "淵明道上醉，知章井底眠。",
      "風味有數子，較量誰後先。",
      "君乃於其間，并得四子全。",
      "高堂納日月，竹樹森以聨。",
      "覽彼不盡景，樂此無窮年。",
      "前山若飛來，倚斷西南天。",
      "灝氣濯蒼玉，晴陽生紫烟。",
      "固疑融結異，真恐造化偏。",
      "想像山中人，因之招隠篇。",
      "我家居洛陽，門巷伊水連。",
      "吾廬蔭清竹，不受車馬喧。",
      "一來升君堂，撫事情悁悁。",
      "交淺言已深，勝處相磨鐫。",
      "卻來從杖履，已辦幾屐穿。",
      "折簡王夫子，載醪攜嚮泉。"
    ],
    "added_time": "2026-01-03 00:02:59"
  },
  {
    "source_file": "poet.song.105000.json",
    "title": "題東坡枯木",
    "author": "李處權",
    "paragraphs": [
      "先生萬卷讀，命世文之豪。",
      "矯矯鸞鳳姿，仰止人物高。",
      "坐石翳白拂，古繭磨衲袍。",
      "玉堂揮翰手，不數乘與褒。",
      "前身老畫師，寓興時抽毫。",
      "要在胸中奇，醉筆隨秉操。",
      "柘原沙錯錯，獨樹風騷騷。",
      "天荒鳥不入，路絕人告勞。",
      "一旦辭世紛，御風歸泬寥。",
      "遙知紫玉府，冠佩方遊遨。",
      "不然跨汗漫，騎鯨弄雲濤。",
      "夜中夢見之，酌公以蒲萄。",
      "覺來空把卷，我心增鬰陶。"
    ],
    "added_time": "2026-01-03 00:02:59"
  },
  {
    "source_file": "poet.song.105000.json",
    "title": "贈術士",
    "author": "李處權",
    "paragraphs": [
      "君平隠於卜，百錢非少多。",
      "術妙語更簡，數精心匪他。",
      "群書了在口，誦解如縣河。",
      "馳聲日籍籍，問肆肩相摩。",
      "小人惡切直，先生無詭阿。",
      "有時隘窮巷，軒冕紛巍峩。",
      "朋來競徼福，習吉理則那。",
      "從而再三凟，不告反嘲訶。",
      "少焉一閧散，簾前可張羅。",
      "要知安分者，魯叟正波波。"
    ],
    "added_time": "2026-01-03 00:02:59"
  },
  {
    "source_file": "poet.song.167000.json",
    "title": "審知見過",
    "author": "趙蕃",
    "paragraphs": [
      "吾廬非不愛，計拙未能還。",
      "坐我雲山表，望君鄰里間。",
      "暫疎成鬰抱，纔見即開顔。",
      "安得同三逕，長年只閉關。"
    ],
    "added_time": "2026-01-03 00:03:10"
  },
  {
    "source_file": "poet.song.151000.json",
    "title": "次韻陳秀才二首  其二",
    "author": "陳造",
    "paragraphs": [
      "七字開緘粲陸離，元非劍氣燭圜扉。",
      "夜光信出老蚌殻，錦段遽分鄰女機。",
      "庭賦繼今行北闕，市娼過眼忽南威。",
      "蜚騰可但榮親計，我亦他年得儁歸。"
    ],
    "added_time": "2026-01-03 00:03:19"
  },
  {
    "source_file": "poet.song.150000.json",
    "title": "題陳主管奧廣樓",
    "author": "陳造",
    "paragraphs": [
      "卷舒樂天遊，仕宦甘吏隠。",
      "吾宗大雅士，爲學先究本。",
      "樓居盤礴地，超然寄妙藴。",
      "沉沉一機深，納納萬象泯。",
      "人方窺端倪，我自絕畦畛。",
      "胡寧山川麗，詩卷規束攟。",
      "彼哉狹且露，之世坐拘窘。",
      "瞢焉登斯樓，不博粲然囅。"
    ],
    "added_time": "2026-01-03 00:03:37"
  },
  {
    "source_file": "poet.song.14000.json",
    "title": "和宋中道喜至次用其韻",
    "author": "梅堯臣",
    "paragraphs": [
      "予從江南來，見子東浦榛。",
      "問子何不治，子兄遊洛瀕。",
      "子素樂文字，而復養慈親。",
      "去年始陞朝，差差陪縉紳。",
      "今也與吾肩，行立笑語頻。",
      "未經鬢髮改，喜預班綴新。",
      "思如曩時會，浩飲不計巡。",
      "往謁持約史，文辭媿彬彬。",
      "謂將一乘粟，欲敵千箱囷。",
      "然而澤中蛇，時得龍一鱗。",
      "况復周孔教，幸逢舜禹辰。",
      "又究志所之，茲學豈不臻。",
      "誰其起予者，視子爲席珍。",
      "趨韓亦已工，比孟猶欠淳。",
      "慎勿驚怪奇，怪奇世多擯。",
      "吾慙遼東豕，未見西狩麟。",
      "汩汩塵泥間，曷辨玉與珉。",
      "昨來忽有知，所索非所循。",
      "使焉轉磨衡，安得目不眴。",
      "誠聞苑囿美，難遣麋鹿馴。",
      "自惟體衰苶，寧堪事艱辛。",
      "宜收蹭蹬迹，却返江湖濱。",
      "浸脛水活活，漫灘石磷磷。",
      "垂釣紅鬐登，舉袂白羽振。",
      "以此全吾性，胡能往問津。",
      "非同子少年，柯葉正蓁蓁。"
    ],
    "added_time": "2026-01-03 00:03:44"
  },
  {
    "source_file": "poet.song.193000.json",
    "title": "詹世顯老丈舂米爲贈時有張老之子携其父詩求月助即以詹米轉饋之詹丈以詩送米和其詩",
    "author": "杜範",
    "paragraphs": [
      "歸來兩見春載耜，老矣陳人愧髦士。",
      "書生活計常若拙，瓶粟屢空固其理。",
      "石莊好義無不爲，獨將飽腹念朝饑。",
      "擔石赬肩米叩戶，要轉兒啼成歡嬉。",
      "此賜何敢望此老，况有新詩非草草。",
      "再拜爲之驚且慙，錦章玉粲鬭新好。",
      "我貧猶有稻粱謀，更有貧士需麥舟。",
      "爲君乞與君然否，樂施曷計誰家留。"
    ],
    "added_time": "2026-01-03 00:04:16"
  },
  {
    "source_file": "poet.song.140000.json",
    "title": "跋姜春坊梅山詩集二首  其一",
    "author": "楊萬里",
    "paragraphs": [
      "松風澗水打窗聲，玉佩瓊琚觸眼明。",
      "當晝如何挂秋月，未春特地轉新鶑。",
      "只銷一卷梅山集，幻出多般景物情。",
      "老子平生有詩癖，爲君焚却老陶泓。"
    ],
    "added_time": "2026-01-03 00:05:07"
  },
  {
    "source_file": "poet.song.183000.json",
    "title": "訪舊",
    "author": "戴復古",
    "paragraphs": [
      "欲尋西舍問東隣，兩巷都非舊住人。",
      "唯有桑邊石池在，依然春水碧粼粼。"
    ],
    "added_time": "2026-01-03 00:05:26"
  },
  {
    "source_file": "poet.song.151000.json",
    "title": "十六夜張丞有詩次韻",
    "author": "陳造",
    "paragraphs": [
      "燈夕勝遊皆遻意，可無歌酒答豐年。",
      "雲藏玉斧重修月，樂奏壺仙小隠天。",
      "鴈陣低空危欲墮，龍公驅雨未成眠。",
      "惟應鐵鎖銀花句，落紙明朝萬口傳。"
    ],
    "added_time": "2026-01-03 00:05:53"
  }
]