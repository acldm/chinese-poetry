[
  {
    "source_file": "poet.song.163000.json",
    "title": "紹興淳熙兩朝內禪頌",
    "author": "曾丰",
    "paragraphs": [
      "維堯則天，與天同大。",
      "俯視九州，細於一芥。",
      "挈以畀舜，超然自邁。",
      "維舜則堯，與堯同高。",
      "俯視四海，細于一毫。",
      "挈以畀禹，熙然自陶。",
      "堯舜之禪，允矣嘉躅。",
      "若稽厥齡，或髦攸趣。",
      "洪惟高宗，纔五十六。",
      "遽行堯事，有斷於獨。",
      "洪惟壽皇，纔六十三。",
      "遽行舜事，不謀于僉。",
      "未倦于勤，先養其恬。",
      "功成身退，道與天參。",
      "聖人視天，遞進遞退。",
      "進退俱休，堯舜之運。",
      "於赫兩朝，德宏業峻。",
      "銖較寸量，寧啻堯舜。",
      "堯七十六，治水云初。",
      "咨岳試鯀，不遑寧居。",
      "高宗時則，斯慶壽餘。",
      "久與道息，心實若虛。",
      "舜六十三，即真云始。",
      "咨岳相禹，不遑寧止。",
      "壽皇時則，斯巽位已。",
      "新與道休，心豁若洗。",
      "凡退政幾，等與大徽。",
      "此退之蚤，彼退之遲。",
      "遲容可及，蚤孰踰斯。",
      "凡傳國璽，等謂大媺。",
      "彼傳之賢，此傳之子。",
      "賢容可求，子孰獲只。",
      "傳子若賢，一出于天。",
      "天固與子，尤人所便。",
      "便而遂者，榮具慶全。",
      "退蚤若遲，一關於數。",
      "數固與蚤，尤人所慕。",
      "慕而得之，榮全慶具。",
      "蚤於堯舜，三十三年。",
      "獨不一後，獨不一先。",
      "兩朝脗合，時迺自然。",
      "舜後於堯，七歲而禪。",
      "胡爲爾稽，匪有攸戀。",
      "不欲與堯，匹休齊善。",
      "壽皇禪意，蓋與舜俱。",
      "所後七年，匪跡是拘。",
      "不期而同，自然之符。",
      "高宗禪時，久暘忽雨。",
      "雨應云何，恩洽以溥。",
      "壽皇禪時，久雨忽暘。",
      "暘應云何，德輝以光。",
      "得天之應，誕彰孔盛。",
      "新皇丕承，合爲三聖。",
      "用牲於廟，靡靈弗歆。",
      "式昭新皇，上合天心。",
      "决政于堂，靡懷弗暢。",
      "式昭新皇，下符人望。",
      "天人同歸，欲逃莫從。",
      "雖父傳子，亶爲至公。",
      "漢唐豈無，揖遜之主。",
      "非出本心，未爲盛舉。",
      "猗三聖君，真堯舜禹。",
      "三聖一家，累洽重華。",
      "前未之有，後無以加。",
      "小臣獻頌，大而非夸。"
    ],
    "added_time": "2026-01-02 01:51:37"
  },
  {
    "source_file": "poet.song.248000.json",
    "title": "夢遊龍闕",
    "author": "張玉孃",
    "paragraphs": [
      "香魂夜靜趨龍闕，天風吹袂凌波襪。",
      "鮫人愁織雪綃衣，飛瓊笑問青華髪。",
      "肌澈冰霜玉樹寒，步摇環珮玻璃滑。",
      "一聲夢覺曉鶑啼，簾篩半枕梨花月。"
    ],
    "added_time": "2026-01-02 01:51:51"
  },
  {
    "source_file": "poet.song.197000.json",
    "title": "紫笑",
    "author": "史彌寧",
    "paragraphs": [
      "芳苞暗解紫羅囊，香殺東風一味狂。",
      "試問花神緣底笑，笑他鶑蝶爲春忙。"
    ],
    "added_time": "2026-01-02 01:52:26"
  },
  {
    "source_file": "poet.song.197000.json",
    "title": "過臨江",
    "author": "史彌寧",
    "paragraphs": [
      "嘉定有八禩，三月哉生明。",
      "史子脫吏鞅，超然若登瀛。",
      "釃酒渡清江，風帆引歸程。",
      "僮奴忽報我，重客來相迎。",
      "推篷驚且喜，火急問姓名。",
      "云是遠近山，江湖舊有聲。",
      "各欲贄韻語，藉手論交情。",
      "倒屣延見之，驩甚如平生。",
      "近山屬思久，竚立詩未成。",
      "意者事工緻，一字百鍊精。",
      "遠山得句易，奔走隨東征。",
      "頗似誇雋捷，攙先求獻呈。",
      "顧予雖不敏，嘗試與子評。",
      "自古文章士，大率多相輕。",
      "二君富丘壑，氣象俱崢嶸。",
      "萬世所宗仰，尹任夷之清。",
      "譬彼蘭與菊，春媚或秋榮。",
      "底用角遲速，區區尚爭衡。",
      "端盍如奏雅，迭和韶鈞鳴。",
      "願言酬嘉惠，託身與齊盟。",
      "扁舟劈箭飛，懷抱何由傾。",
      "感子意勤拳，寫作江上行。"
    ],
    "added_time": "2026-01-02 01:52:26"
  },
  {
    "source_file": "poet.song.10000.json",
    "title": "淳之九兄以僕承乏制曹幸聯局事向當成績猥辱裁篇謹抒拙詩以謝來貺",
    "author": "宋庠",
    "paragraphs": [
      "漢家挈令頼諸公，末至緣何玷選中。",
      "馬尾不知書畫誤，鳥聲偏樂友心同。",
      "忘憂日接三杯善，軋思時分一溉功。",
      "敢向明廷邀異賞，從來儒術比司空。"
    ],
    "added_time": "2026-01-02 01:52:37"
  },
  {
    "source_file": "poet.song.109000.json",
    "title": "次子自越來見省",
    "author": "曹勛",
    "paragraphs": [
      "江分吳越寄寒溫，頼有飛鴻旦夕聞。",
      "作別半年常入夢，相望百里歎離羣。",
      "庭萱雪已侵寒綠，梅萼春回耿暮雲。",
      "喜汝暫歸俱慰悅，老懷無復更紛紛。"
    ],
    "added_time": "2026-01-02 01:53:04"
  },
  {
    "source_file": "poet.song.119000.json",
    "title": "四月八日貢院上梁",
    "author": "王十朋",
    "paragraphs": [
      "廣厦初成萬柱標，脩梁巍跨玉虹腰。",
      "况逢此日生千佛，定引群仙上九霄。",
      "下筆蠶聲紛戰藝，出林鶑友競遷喬。",
      "清源人物從今盛，孝子忠臣滿聖朝。"
    ],
    "added_time": "2026-01-02 01:53:59"
  },
  {
    "source_file": "poet.song.137000.json",
    "title": "張正字母夫人朱氏輓詞",
    "author": "范成大",
    "paragraphs": [
      "蘋藻儀邦媛，詩書了歲華。",
      "籯金寧遺子，羣玉竟傳家。",
      "厚施心無斁，浮生自有涯。",
      "空餘報恩子，三載亦苴麻。"
    ],
    "added_time": "2026-01-02 01:54:55"
  },
  {
    "source_file": "poet.song.197000.json",
    "title": "秋蘭三絕  其三",
    "author": "史彌寧",
    "paragraphs": [
      "砌蠟成花淺带黄，紫莖綠葉媚秋光。",
      "不吟尚自清羸甚，怪得詩腰肖沈郎。"
    ],
    "added_time": "2026-01-02 01:56:07"
  },
  {
    "source_file": "poet.song.173000.json",
    "title": "六月內喜雨詩",
    "author": "敖陶孫",
    "paragraphs": [
      "炎天亦靳雨，特地費雷將。",
      "隠隠來何久，飛飛勢稍颺。",
      "初從霑塊潤，忽作建瓴忙。",
      "穉子拋書出，臞禪解縛狂。",
      "苖滋應秀穎，風過忽溫凉。",
      "蛛網掀三面，蟲書漫數行。",
      "衾箱開歲事，恩澤到詩章。",
      "怨暑移今昨，煩痾覺在亡。",
      "青蓮開紺宇，白苧舞彫牆。",
      "隻影還晡暮，驚心重渺茫。",
      "思惟大火聚，迴向六時香。",
      "脫略時流輩，周旋古佛場。",
      "身纔丈六足，舌乃大千長。",
      "此理憑誰詰，何方更舉揚。",
      "鼠愁燈崛峍，鴉睨鐵琅璫。",
      "生理何聊頼，斯文重激昂。",
      "盛時追少壯，故步失尋常。",
      "政爾蓬心薆，依然貝葉光。"
    ],
    "added_time": "2026-01-02 01:56:51"
  },
  {
    "source_file": "poet.song.215000.json",
    "title": "和徐徑坂  其二",
    "author": "趙汝騰",
    "paragraphs": [
      "予歸假闔廬，守曰於我館。",
      "風雨已遁逃，雲山况奇觀。",
      "徑坂形聲詩，蓬萊名遂遠。",
      "求仁居之安，是宅靡有間。"
    ],
    "added_time": "2026-01-02 01:57:27"
  },
  {
    "source_file": "poet.song.145000.json",
    "title": "次韻子濟兄送行",
    "author": "李洪",
    "paragraphs": [
      "春草年年愁望勻，鴒原鼎足嘆離分。",
      "惡詩恨別江南社，駑馬慙辭冀北羣。",
      "細雨催行將食冷，片帆歸省待風薰。",
      "贈言况得珠璣句，筆陳翩翩妙五雲。"
    ],
    "added_time": "2026-01-02 01:57:46"
  },
  {
    "source_file": "poet.song.197000.json",
    "title": "懷白石",
    "author": "史彌寧",
    "paragraphs": [
      "秋堂風露夜沉沉，頼有寒螿伴苦吟。",
      "詩句未蒼人自老，十年山水負知音。"
    ],
    "added_time": "2026-01-02 01:58:17"
  },
  {
    "source_file": "poet.song.233000.json",
    "title": "四安道中所見  其一五",
    "author": "牟巘",
    "paragraphs": [
      "可是茅岡太無頼，苦要錢足刺船行。",
      "却聞官路相將近，便覺山輿陡頓輕。"
    ],
    "added_time": "2026-01-02 01:58:32"
  },
  {
    "source_file": "poet.song.119000.json",
    "title": "提舉延福祈風道中有作次韻",
    "author": "王十朋",
    "paragraphs": [
      "雨初欲乞下俄沛，風不待祈來已薰。",
      "瑞氣遥看騰紫帽，豐年行見割黄雲。",
      "大商航海蹈萬死，遠物輸官被八垠。",
      "頼有舶臺賢使者，端能薄斂體吾君。"
    ],
    "added_time": "2026-01-02 01:58:48"
  },
  {
    "source_file": "poet.song.10000.json",
    "title": "題高明堂後池雜景二首  其二",
    "author": "宋庠",
    "paragraphs": [
      "一竇春泉貫曉溪，水光涵物見纖微。",
      "波鳬泛泛騷人卜，風蝶翩翩佛助飛。",
      "雨足舊蘭穿畹出，餌香鮮鮪壓鈎肥。",
      "昔聞緩带猶堪羨，退食何妨野客衣。"
    ],
    "added_time": "2026-01-02 01:59:10"
  },
  {
    "source_file": "poet.song.108000.json",
    "title": "送茶與陳霆用賈閣老韻",
    "author": "胡寅",
    "paragraphs": [
      "閩相渺天涯，新茗誰與促。",
      "對茲火雲候，漫說酒千斛。",
      "要須臨水榭，滿啜一甌玉。",
      "泠然生兩腋，萬里那更僕。",
      "想君坐茅齋，口授汗如沃。",
      "飽餐先生饌，睡思莽難逐。",
      "玉川亦何有，撐拄文字腹。",
      "遣餉良未多，精品端不辱。"
    ],
    "added_time": "2026-01-02 02:01:25"
  },
  {
    "source_file": "poet.song.108000.json",
    "title": "用前韻示賈閣老",
    "author": "胡寅",
    "paragraphs": [
      "壑源春未回，已著金鼓促。",
      "爭先入包匭，價比金盈斛。",
      "何人敢僣睨，奉御食惟玉。",
      "草荈空有名，氣格臣與僕。",
      "緬懷侍凝粹，苦口同啟沃。",
      "散仙今得伴，鸞鳳相追逐。",
      "雪泛定州甆，澆此飲河腹。",
      "飽食慚太倉，那復驚寵辱。"
    ],
    "added_time": "2026-01-02 02:01:25"
  },
  {
    "source_file": "poet.song.108000.json",
    "title": "遊雲湖",
    "author": "胡寅",
    "paragraphs": [
      "衡湘久來往，眼到山輒對。",
      "愛山真自性，久看眼未礙。",
      "今朝渡石潭，蘭槳亂青带。",
      "初升岸稍高，忽喜地更大。",
      "行行兩垣間，沙路得平快。",
      "豁然見良疇，小覽百里外。",
      "涵溶趙家汑，千頃疏幾澮。",
      "人家隔楊柳，或映桑林背。",
      "連連麻麥墟，雞犬達鳴吠。",
      "宛如京洛郊，北望一悵慨。",
      "古城誰所築，隠隠僅如塊。",
      "娉婷九冢藏，巧緻六寶在。",
      "想其夸壯時，豈念遺迹晦。",
      "主人隴西生，懇款具鮭菜。",
      "墅前稼尤美，彌壤黄雲曬。",
      "雲湖從此逝，日暖風不噫。",
      "循岡逶迤登，呀口駭漰沛。",
      "是名湖西缺，節縮有石埭。",
      "舍輿尚盤陀，漸見湖尾派。",
      "菰蒲傍籬落，獵獵村沽旆。",
      "曳筇大隄長，隄址屹然塞。",
      "胡床羅四五，植傘據其會。",
      "恍若畫圖張，綵筆窮物界。",
      "滿奩開玉鏡，萬象自清汰。",
      "浮光散鵝鶩，沉影亂鱗介。",
      "紛紛漁舟子，點綴助姿態。",
      "其心曾未閒，詎比觀者泰。",
      "東頭輸寫處，百丈走霜瀨。",
      "滙爲碧泓深，囓漱垠崿壞。",
      "非茲兩雄堨，何以鎮橫潰。",
      "尚云春水時，雷注聒天聵。",
      "田翁亦好事，巨艇遣迎載。",
      "山陰興則同，所訪何必戴。",
      "招提有豪客，置醴久相待。",
      "歸途瞰烏泉，船首滯葭薈。",
      "朱樓亦近止，欲往思中敗。",
      "刺竿小彎碕，迥眺長嶺背。",
      "峯巒未可窮，却過陳家匯。",
      "幽尋何所得，憩倦茂林最。",
      "迴船漾中流，枵腹思勇嘬。",
      "羽觴凡五舉，銀鯽纔一鱠。",
      "山氓爭睢盱，窺覘互驚怪。",
      "桃源果何似，此地良足愛。",
      "要當建亭榭，聊復藝苽芥。",
      "賞心浩無涯，羲馭慘欲退。",
      "吾儕幸强健，勝踐莫辭再。",
      "人生貴歡娛，世俗苦埃壒。",
      "黄君早交友，聞善肯相誨。",
      "楊君素疎豁，爲善克自裁。",
      "李君更清苦，有意飾紉佩。",
      "彪君知勉勵，不但聞梗概。",
      "惟余真潦倒，道退齒徒邁。",
      "從游亦何幸，魚目慙明琲。",
      "誓言來年春，景物重華綷。",
      "荷花千葉裝，一一青羅蓋。",
      "蒼蒹沒大浸，碧巘檻芳藹。",
      "遠陪鷗鷺羣，坐笑桔槹械。",
      "仍須少留宿，促駕古所戒。",
      "持鈎不求魚，何用五十犗。",
      "優哉復悠哉，此樂未爲太。"
    ],
    "added_time": "2026-01-02 02:01:25"
  },
  {
    "source_file": "poet.song.108000.json",
    "title": "示龍王長老法讚",
    "author": "胡寅",
    "paragraphs": [
      "東峯峨龍頭，西嶺掉其尾。",
      "蜿蜒藏爪鬣，雲卧久未起。",
      "誰憑象教力，掛腹千柱啟。",
      "重天飛鐵鳳，寶地按金指。",
      "於今幾百年，松柏合抱峙。",
      "悄無車馬塵，一徑渺雲水。",
      "我來亦何事，蠟屐自遊徙。",
      "讚公好禪伯，道俗共懽喜。",
      "浮雲本無心，錫杖聊壁倚。",
      "借問此山名，其實安所止。",
      "答云蒼岑頂，萬觴湧清泚。",
      "伊何司蓄洩，神物宜在此。",
      "又言干戈際，流血幾萬里。",
      "龍胡爲自珍，岩洞深伏弭。",
      "笑挹香松槽，漱盥白玉齒。",
      "清風出長嘯，月凈天如洗。"
    ],
    "added_time": "2026-01-02 02:01:25"
  },
  {
    "source_file": "poet.song.108000.json",
    "title": "示龍王長老法讚用舊韻先公佳城與寺相直",
    "author": "胡寅",
    "paragraphs": [
      "堂堂感麟翁，耿耿跨箕尾。",
      "已垂百世芳，何用東山起。",
      "平生夢奠處，鬰鬰佳城啟。",
      "禪枝附奕葉，魚粥常千指。",
      "老龍卧頹波，秀木森嶷峙。",
      "堆螺沃黛山，瀉玉摐金水。",
      "上人一錫拄，心寂倦他徙。",
      "我亦希子文，仕已忘慍喜。",
      "時來語道要，中立旁不倚。",
      "而君樂幻空，說定不說止。",
      "永懷先覺人，愧發汗流泚。",
      "彝倫出筆削，一是無彼此。",
      "修程不自勉，九十半百里。",
      "相彼齅世芬，所向輒摇弭。",
      "未知吾相馬，異質遺毛齒。",
      "更須求真龍，萬古資一洗。"
    ],
    "added_time": "2026-01-02 02:01:25"
  },
  {
    "source_file": "poet.song.137000.json",
    "title": "新凉夜坐",
    "author": "范成大",
    "paragraphs": [
      "吏退焚香百慮空，靜聞蟲響度簾櫳。",
      "江頭一尺稻花雨，窗外三更蕉葉風。",
      "日日老添明鏡裏，家家凉入短檠中。",
      "簡編燈火平生事，雪白眵昏奈此翁。"
    ],
    "added_time": "2026-01-02 02:01:26"
  },
  {
    "source_file": "poet.song.173000.json",
    "title": "代人壽度支郎中李嘉言",
    "author": "敖陶孫",
    "paragraphs": [
      "李下老人龍作儔，談經閲世無春秋。",
      "一朝函谷占紫氣，萬里西極行青牛。",
      "青蓮居士亦其裔，太白淪精來謁帝。",
      "江東狂客漏神機，一號謫仙人得制。",
      "天人驚世時一班，文采風流有遠孫。",
      "百篇斗酒真細事，郡有德政朝功言。",
      "晉陵坐嘯列城祖，一札細書風九土。",
      "爲郎不用漢山錢，度支事繁通會府。",
      "向來供億寬艱虞，祗今笏畫通材須。",
      "裕農足國端有道，判花視草皆夷途。",
      "金魚玉带公所有，太夫人高松柏壽。",
      "綵衣板輿堪作圖，贔屭閬州陳母後。",
      "人間盛事省見稀，王母一笑攘桃兒。",
      "花明柳暗白日靜，鶑穿燕颺青春遲。",
      "請君酌此西湖水，萬歲千秋佐天子。",
      "清明寒食數日間，謹勿拋擲爲佳耳。"
    ],
    "added_time": "2026-01-02 02:01:55"
  },
  {
    "source_file": "poet.song.109000.json",
    "title": "德壽春帖子八首  其三",
    "author": "曹勛",
    "paragraphs": [
      "捲簾康壽麗朝曦，經卷龍香晝漏遲。",
      "閑暇瑶琴成雅奏，和風吹入萬年枝。"
    ],
    "added_time": "2026-01-02 02:03:27"
  },
  {
    "source_file": "poet.song.223000.json",
    "title": "次韻單君範寄梅行",
    "author": "陳著",
    "paragraphs": [
      "洛陽今何辰，姚黄委沙塵。",
      "豈無桃李花，荆棘相僕臣。",
      "咄咄歲成晚，山空水粼粼。",
      "化爲萬葉飛，目斷無可人。",
      "誰知霜雪根，獨抱寒中春。"
    ],
    "added_time": "2026-01-02 02:03:56"
  },
  {
    "source_file": "poet.song.108000.json",
    "title": "和仁仲歸鄉有感",
    "author": "胡寅",
    "paragraphs": [
      "大堤蜿蜒挾江長，卉木同泛春風香。",
      "青青嘉蔬不用買，采擷烹瀹皆堪嘗。",
      "羜肥豕腯白黑正，酒美魚賤吞江鄉。",
      "豈惟物産具豐好，地勢固可爭雄强。",
      "歸來作賦興不淺，一飯美芹心詎央。"
    ],
    "added_time": "2026-01-02 02:04:44"
  },
  {
    "source_file": "poet.song.108000.json",
    "title": "登南紀樓",
    "author": "胡寅",
    "paragraphs": [
      "西望巫峽峯，東望洞庭湖。",
      "南望大江橫，北望楚王墟。",
      "平時十萬戶，鴛瓦百賈區。",
      "夜半車擊轂，差鱗銜舳艫。",
      "麥麻漫沃衍，家家足粳魚。",
      "深山雞犬接，誰復識於菟。",
      "挻禍者何人，火獵而兵屠。",
      "庚戌日南至，渠魁宴宜都。",
      "一膾八百姬，坐無羊與豬。",
      "葛伯殺餉童，湯征自亳徂。",
      "恢恢天網漏，莽莽一紀餘。",
      "遺民百存一，茨棘伏且逋。",
      "有田不敢耕，十倍出賦租。",
      "籍戶析丁口，奏言民數敷。",
      "一縣三十家，一城三百廬。",
      "指爲太平象，蒼穹焉可誣。",
      "翩翩兩孤鶴，歸自青海隅。",
      "長松雖好在，池圃傷榛蕪。",
      "邦君能好客，授館高明居。",
      "春風摇宇宙，慘澹心盤紆。",
      "玉花暗寒食，桑穀凍不蘇。",
      "流民渡沔來，曳牛負其孥。",
      "似聞俶擾中，復有紅巾徒。",
      "轇轕隨鄧間，厥意知何如。",
      "古來上流地，最重荆州符。",
      "形勢在東南，橫跨此其樞。",
      "皇文不用武，重閉聞勇夫。",
      "要當强楚蜀，莫使窺全吳。",
      "滔滔江與漢，晨夜朝宗趨。",
      "天聰方四達，廟算有良圖。"
    ],
    "added_time": "2026-01-02 02:04:44"
  },
  {
    "source_file": "poet.song.10000.json",
    "title": "淮南汶上三見春物有感",
    "author": "宋庠",
    "paragraphs": [
      "一麾南北數移官，三見鶑花送雁寒。",
      "雙鬢欺人還似雪，寸心憂國本如丹。",
      "雕蟲曲藝論文淺，乘障迂儒破敵難。",
      "惟有歸耕初志在，故田西接飲牛灘。"
    ],
    "added_time": "2026-01-02 02:05:12"
  },
  {
    "source_file": "poet.song.155000.json",
    "title": "留別陳阜卿",
    "author": "王質",
    "paragraphs": [
      "巍巍堂堂陳豫章，身長五尺名八方。",
      "千鈞寶鼎薦禘嘗，百圍大木宜宮堂。",
      "迺者從之在建康，抉雲望見奎婁張。",
      "一言拓我萬里疆，眇視六合揮八荒。",
      "震靂雷電飛清霜，羣靈錯漠無晶光。",
      "天駟超逸奔絕韁，攙搶斂旗彫赤芒。",
      "鴻鵠之上日月旁，翩翩孤影摇蒼茫。",
      "大兒太史公子長，小兒元和韓侍郎。",
      "夔龍稷契伊傅姜，青天白日雁成行。",
      "眈眈我負千鍾囊，置在公前一鍼鋩。",
      "東齊南楚服晉强，而况胡沈梁江黄。",
      "今我不樂思還鄉，石頭渡口呼歸航。",
      "不獨別離多慨慷，時事關心神轉傷。",
      "一爲公歌臣馬良，黄塵蔽人聲不揚。",
      "公何時乎歸廟廊，土囊風怒於菟驤。",
      "煥發海藏龍宮藏，滿朝桂朮參芝香。",
      "三湔三釁我冠裳，隻輪小車兩僕將。",
      "不然扁舟下瀟湘，參差孤起橫滄浪。",
      "復欲淮南耕戰場，傍鋤春草卧斜陽。",
      "惠山樹石極葱蒼，儻來相對高僧房。"
    ],
    "added_time": "2026-01-02 02:05:47"
  },
  {
    "source_file": "poet.song.26000.json",
    "title": "守居園池雜題 二樂榭",
    "author": "文同",
    "paragraphs": [
      "㬊山孰云靜，漢水亦非動。",
      "二見因妄生，仁智何常用。"
    ],
    "added_time": "2026-01-02 02:05:51"
  },
  {
    "source_file": "poet.song.118000.json",
    "title": "定公",
    "author": "王十朋",
    "paragraphs": [
      "春秋疆場埸事紛然，齊魯干戈幾載連。",
      "若使真儒長見用，來歸何止汶陽田。"
    ],
    "added_time": "2026-01-02 02:05:55"
  },
  {
    "source_file": "poet.song.137000.json",
    "title": "海雲回按驍騎於城北原時有吐番出沒大渡河上",
    "author": "范成大",
    "paragraphs": [
      "古道風沙捲夕霏，小江煙浪皺春漪。",
      "天於麥壠猶慳雪，人向梅梢大欠詩。",
      "頓轡青驪飛脫兔，離弦白羽嘯寒鴟。",
      "牙門列校俱剽銳，檄與河邊禿髮知。"
    ],
    "added_time": "2026-01-02 02:07:13"
  },
  {
    "source_file": "poet.song.215000.json",
    "title": "答高耻堂計使招賞海棠",
    "author": "趙汝騰",
    "paragraphs": [
      "皇華相約醉崇臺，正月海棠彌望開。",
      "萬象呈春盃瀲灧，千花炫夜燭縈迴。",
      "雨餘妃带華清沐，雲幕仙從絳闕來。",
      "明歲公歸對紅藥，吟成寄我館蓬萊。"
    ],
    "added_time": "2026-01-02 02:07:17"
  },
  {
    "source_file": "poet.song.145000.json",
    "title": "送許季韶倅桂林",
    "author": "李洪",
    "paragraphs": [
      "尺五天邊看頡頏，參辰出處九星霜。",
      "未令掌誥吟紅藥，屢喜嘉言貢皂囊。",
      "懷紱寓居欣會弁，監州歲晚客殊方。",
      "柱林頼有詩書帥，好共驂鸞上玉堂。"
    ],
    "added_time": "2026-01-02 02:07:41"
  },
  {
    "source_file": "poet.song.108000.json",
    "title": "和仁仲遊桃源",
    "author": "胡寅",
    "paragraphs": [
      "桃江穩楫蘭舟渡，記得劉郎有仙路。",
      "未能趨海訪神仙，且欲沿溪看紅樹。",
      "釣竿已自慰羈束，平生况得滄洲趣。",
      "最欣傲吏輕儻來，擬學淵明賦歸去。",
      "與君一問桃花宿，豈但行如武陵暮。",
      "伯陽八十有一篇，立教清凈貴自然。",
      "神仙之說何所始，虛怪汗漫無中邊。",
      "漁郎迷路去家久，雖踐勝境終迴旋。",
      "雕辭飾實好事者，至令千載猶流傳。",
      "寧聞自古有仙人，茂陵垂老一語真。",
      "豈伊冠履薦紳士，惑溺不異蚩蚩民。",
      "誠能御氣友造物，陋彼蟬蛻悲埃塵。",
      "想見桃源之野花正開，牧兒模管吹出芳林來。",
      "不知人家尚幾許，雲屏玉帳空悠哉。",
      "霏紅泛綠竟杳杳，我亦乘興山陰迴。",
      "不如與君歸種待蕡實成蹊，晝永無地生蒼苔。"
    ],
    "added_time": "2026-01-02 02:07:57"
  },
  {
    "source_file": "poet.song.197000.json",
    "title": "六亭爲邵陽登覽之勝識其名於千巖之詩稔矣廼今僅存其一方欲次第尋訪以仍舊貫不謂簿領得我心之所同然舂容大篇率先作倡而令君和章亦復繼至閔免賡酢用肩吾人相與祈成之意",
    "author": "史彌寧",
    "paragraphs": [
      "晨光泫露華，秋聲亂風葉。",
      "翛然步中庭，詩瘦單衣怯。",
      "塵銷玉宇浄，西爽浮雙睫。",
      "圍繞簿書叢，頗覺汗欲浹。",
      "吏散仍心清，窗泛鑪香浥。",
      "生平耆幽討，此意若爲愜。",
      "滄浪楚名郡，江澄山嵬嶪。",
      "流派瀟湘分，氣脈衡廬接。",
      "四序春無邊，萬象光有曄。",
      "閣束范寬手，天開畫屏摺。",
      "怡融田野間，夫耕而婦饁。",
      "林雞鳴喈喈，沙禽墮跕跕。",
      "千里趨農桑，渠肯事游俠。",
      "不晚刈黄雲，腰鎌忙劫劫。",
      "年豐多暇時，陳迹旋搜獵。",
      "六亭僅一存，感慨思足躡。",
      "訪古亟臨眺，樂此忘疲薾。",
      "騰身一柱峰，頫首百雉堞。",
      "懷哉千巖翁，騷壇未易躐。",
      "晝覽五言城，中宵勞夢蝶。",
      "詞鋒摧泰華，疇敢攖其鋏。",
      "有來二妙吟，驪珠粲盈笈。",
      "格律守蕭規，欲和可容輒。",
      "荒園竚更新，成趣期日涉。",
      "舊貫仍追還，輪奐頓增燁。",
      "繡谷酒一尊，杏岡琴三疊。",
      "蒼雪清肺肝，寒碧漱牙頰。",
      "凌虛及遐觀，崇成頼謀叶。",
      "廢興端有數，鮮裳換須捷。",
      "公餘約遨嬉，倘不負隨牒。"
    ],
    "added_time": "2026-01-02 02:08:32"
  },
  {
    "source_file": "poet.song.223000.json",
    "title": "寄盧致遠",
    "author": "陳著",
    "paragraphs": [
      "春來日日雪滿山，雪晴初放春風還。",
      "高人佳處獨先得，挼藍新漲溪一灣。",
      "垂楊隔岸竹隔水，梅花飛香莎草斑。",
      "市聲咫尺自辟易，天景呈發無留慳。",
      "何須學徐生東泛海，也休問老子西入關。",
      "手招鴻鵠碧雲遠，耳狎雞犬白日閒。",
      "雨畦灌蔬翠鼎鼎，春槽壓酒紅潺潺。",
      "可以仙吾氣，可以童吾顔。",
      "可以平步騷吾吟，免著蠟屐窮躋攀。",
      "可以曠視舞吾醉，安用長袖妍弓彎。",
      "乾坤雖大此輒少，媿我衰老非其班。",
      "投我之轄下我榻，便欲援我起塵寰。",
      "携持雅道歸破屋，分與松菊盟長跧。",
      "君如不能棄我去，倘可畫我浮邱洪崖間。"
    ],
    "added_time": "2026-01-02 02:08:38"
  },
  {
    "source_file": "poet.song.127000.json",
    "title": "自蜀州暫還成都奉簡諸公",
    "author": "陸游",
    "paragraphs": [
      "不染元規一點塵，行歌偶到錦江濵。",
      "淋漓詩酒無虚日，判斷鶯花又過春。",
      "客路柳陰初墮絮，還家梅子欲生仁。",
      "更須作意勤相過，要信年光屬散人。"
    ],
    "added_time": "2026-01-02 02:08:52"
  },
  {
    "source_file": "poet.song.215000.json",
    "title": "再用韻答謝石嶼庾使",
    "author": "趙汝騰",
    "paragraphs": [
      "一翁閒伴兩星臺，亭畔看花花半開。",
      "我盍歸田垂釣隠，公行持橐侍鸞迴。",
      "流鶑似避宮粧靚，黄鵠曾將蜀種來。",
      "二妙賡酬康濟手，橫舟句好相推萊。"
    ],
    "added_time": "2026-01-02 02:09:52"
  },
  {
    "source_file": "poet.song.205000.json",
    "title": "晚遊遣興",
    "author": "林希逸",
    "paragraphs": [
      "積雨多妨喜晚晴，幽禽足足傍簷鳴。",
      "迎風遠岸松聲近，背日陰池樹影明。",
      "親有餘年方頼祿，國無長算幸渝平。",
      "此生錯料吾猶可，只恐風塵未肯清。"
    ],
    "added_time": "2026-01-02 02:11:38"
  },
  {
    "source_file": "poet.song.108000.json",
    "title": "和劉彥沖白髮",
    "author": "胡寅",
    "paragraphs": [
      "避炎掃浄室，卧看浮爐烟。",
      "讀君五字詩，鶴髮驚臞仙。",
      "緬懷少壯日，意氣橫無邊。",
      "春風鬰雙鬢，綠草爭芳妍。",
      "酒豪既跌宕，花惱仍狂顛。",
      "涉境如刺繡，針行久忘邅。",
      "中路一線通，悟彼稱世賢。",
      "不知老將至，此道聞尼宣。",
      "高山戴雪早，從人嘲樂天。",
      "青青復種種，榮謝理固然。",
      "市翁一彈籋，意眇飛鴻前。",
      "何況大丈夫，乃顧兒女憐。",
      "爲語偓佺輩，癡心莫攀緣。",
      "褭蹄諒可鑄，此物無由玄。"
    ],
    "added_time": "2026-01-02 02:11:45"
  },
  {
    "source_file": "poet.song.137000.json",
    "title": "三月十九日夜極冷",
    "author": "范成大",
    "paragraphs": [
      "誰勒餘寒不放回，春深猶煖地爐灰。",
      "鄉心忽向燈前動，夜雨先從竹裏來。",
      "鶗鴂已如鶑百囀，酴醿那復雪千堆。",
      "調糜煮藥東風老，慚愧茶甌與酒杯。"
    ],
    "added_time": "2026-01-02 02:11:55"
  },
  {
    "source_file": "poet.song.233000.json",
    "title": "挽王厚齋尚書  其一",
    "author": "牟巘",
    "paragraphs": [
      "清要三朝望，文章一世榮。",
      "掌綸誇獨直，荷橐表群英。",
      "石室資殫洽，金華頼闡明。",
      "孤臣傷暮景，風雨自鷄鳴。"
    ],
    "added_time": "2026-01-02 02:13:06"
  },
  {
    "source_file": "poet.song.223000.json",
    "title": "老興行慈雲醉中",
    "author": "陳著",
    "paragraphs": [
      "梅花斕斑春漸芳，山弄晴色溪生光。",
      "筍擔自隨信老步，一步一佇春意長。",
      "路逢鄰叟笑謂我，鬚鬢皓矣脚尚强。",
      "及今行樂刻當歲，莫學癡人無知死亦忙。",
      "味哉此語舉手謝，乘興迤邐入寶坊。",
      "住山老子拍手喜，翠微摇曳白鳥翔。",
      "本來未有十日別，已似故知久別遇他鄉。",
      "坐我以蒲團疊膝之榻，薰我以柏鼎醒心之香。",
      "飽我以銀絲之餠長菜之饌，瀹我以石花之水申椒之湯。",
      "世方慕羨黄粱枕，誰顧蕭颯芙蓉裳。",
      "獨如羊棗昌歜嗜，要與古柏寒松蒼。",
      "可但三宿桑下生恩愛，已是十年方外通肝腸。",
      "疇昔盡隨電光一抹過，方來能有日晷幾寸量。",
      "劃然長嘯出門去，弟遵吾前子扶傍。",
      "慈雲信美非吾□，歸與歸與仰面天茫茫。"
    ],
    "added_time": "2026-01-02 02:13:19"
  },
  {
    "source_file": "poet.song.223000.json",
    "title": "送春醉吟",
    "author": "陳著",
    "paragraphs": [
      "三月二十有一日，絮雲弄日風力薄。",
      "家人報我明日夏，草草杯盤軟春脚。",
      "世人心眼最無常，景物流禪爭頃刻。",
      "南風一轉垂青陰，回首芳塵是陳迹。",
      "天公好事亦世情，約束花神呈未著。",
      "放開酴醿紫心香，安排芍藥無留發。",
      "流鶑調笙舌尚存，倦蝶依然舞還拍。",
      "杜鵑無知只催歸，何物惡聲誰聽著。",
      "不妨長筵達詰旦，餞舊迎新兩無怍。",
      "傍觀笑我八十翁，翁亦自知身是客。",
      "安問家無擔石儲，時節猶自沈沈酌。",
      "我聞此語三歎息，酒邊寄耳非莫逆。",
      "杜老憂懷醒時多，誰道醉狂放吟如李白。"
    ],
    "added_time": "2026-01-02 02:13:19"
  },
  {
    "source_file": "poet.song.163000.json",
    "title": "送陳次畢劉德欽王才卿赴省",
    "author": "曾丰",
    "paragraphs": [
      "梅花爭送君出鄉，蘭花爭迎君入場。",
      "兩花之意豈不厚，非與喜機適相當。",
      "集英對罷燕聞喜，紅迎紫送餘桃李。",
      "問燕無恙相識初，與鶑莫逆半酣裏。",
      "中年得意非少同，未老更下不朽工。",
      "氣驅萬物挫于筆，舌挽三江吞以胸。"
    ],
    "added_time": "2026-01-02 02:13:29"
  },
  {
    "source_file": "poet.song.155000.json",
    "title": "贈沈文伯",
    "author": "王質",
    "paragraphs": [
      "沈公頂踵皆詩書，如大國楚吞江湖。",
      "平生瓊瑰三萬斛，化作木鐵來侵膚。",
      "霜臺柏葉夜驚耳，大庾梅香春染裾。",
      "世間萬法等一觀，寧知憂患非歡娛。",
      "三賢堂上一杯酒，風流未減承明廬。",
      "兩星熒煌燿南海，化州老沈儋州蘇。",
      "知公久閑談笑口，忍啄三尺不敢吁。",
      "孟公故是大度士，豈受譾譾繁文拘。",
      "一朝青天返白日，冰山轉眼成空虛。",
      "秋鷹下鞲馬脫轡，逸氣凜凜橫天衢。",
      "蠻烟不折壯士節，詩卷已作牛腰粗。",
      "貝宮瑶胎貫月魄，仙掌露華沈玉壺。",
      "酒酣妙語一咀嚼，舌根沆瀣如醍醐。",
      "歸來清夢渺江海，波濤一葉凌菰蒲。",
      "十年故紙倦翻覆，見此喜氣生眉鬚。",
      "何當杖履奉君子，看公快掃青松腴。"
    ],
    "added_time": "2026-01-02 02:13:35"
  },
  {
    "source_file": "poet.song.155000.json",
    "title": "用和游次公韻贈慧璉",
    "author": "王質",
    "paragraphs": [
      "行到山深山愈青，山青水青青照人。",
      "水光易晝而難夜，山態雖秋而亦春。",
      "魚窠在水不知濕，鳥翮憑空能自直。",
      "霞綺橫飛總是紅，浪花纔起渾無碧。"
    ],
    "added_time": "2026-01-02 02:13:35"
  },
  {
    "source_file": "poet.song.36000.json",
    "title": "踞湖山六題 丹霞塢",
    "author": "馬雲",
    "paragraphs": [
      "東澗岩谷秀，粲然金碧麗。",
      "亙野丹氣明，向曙霏烟霽。",
      "磴瀉紅玉泉，林紆赤鳳髻。",
      "日出諸峰上，月皎半天際。",
      "幽谷紓絳繒，層崖榮錦罽。",
      "羨此山居人，蕭然遠塵世。"
    ],
    "added_time": "2026-01-02 02:14:05"
  },
  {
    "source_file": "poet.song.215000.json",
    "title": "呈竹湖李端明",
    "author": "趙汝騰",
    "paragraphs": [
      "淳祐清忠推杜李，巋然名德頼公存。",
      "歲時闊會英耆社，風月稀游獨樂園。",
      "一榻自觀心主靜，諸賢欲扣我忘言。",
      "僕歸借屋西湖畔，半載才能兩造門。"
    ],
    "added_time": "2026-01-02 02:15:17"
  },
  {
    "source_file": "poet.song.108000.json",
    "title": "和彥沖三日飲",
    "author": "胡寅",
    "paragraphs": [
      "名園直萬金，一頃連芳蔭。",
      "秀巒千尋矗，石井百尺深。",
      "花殘尚聞鶑，林勝不留鵀。",
      "時來覓清暑，却扇凉沉沉。",
      "三盃有道通，萬戶無法禁。",
      "平生師洙泗，正爾戒已甚。",
      "相彼無漏學，亦復忌疏滲。",
      "紅顔不肯駐，白髮來寖寖。",
      "洗心聆妙語，至味良足飲。",
      "常聞麗澤兌，美潤相灌浸。",
      "淡交那甘壞，諒直靡讒譛。",
      "此歡屬吾輩，端匪異人任。",
      "又憐囁嚅子，有口終自噤。",
      "不若更歌呼，醉挽溪流枕。"
    ],
    "added_time": "2026-01-02 02:15:25"
  },
  {
    "source_file": "poet.song.137000.json",
    "title": "懷古亭",
    "author": "范成大",
    "paragraphs": [
      "朝來寫得故人書，雙鯉難尋鴈亦無。",
      "付與離堆江水去，解從郫縣到成都。"
    ],
    "added_time": "2026-01-02 02:15:25"
  },
  {
    "source_file": "poet.song.248000.json",
    "title": "東溪舟中呈石齋",
    "author": "徐瑞",
    "paragraphs": [
      "兩山盤屈水中分，紫翠深深日欲曛。",
      "孤枕短蓬吟夢曉，一鶑啼破半溪雲。"
    ],
    "added_time": "2026-01-02 02:16:19"
  },
  {
    "source_file": "poet.song.173000.json",
    "title": "有感一首",
    "author": "敖陶孫",
    "paragraphs": [
      "典衣沽美酒，鑄金買艷歌。",
      "青燈炯長夜，如此粲者何。",
      "平生有廉藺，方駕欲更過。",
      "低顔兒女中，鬰若鷹在羅。",
      "酣望八極表，老淚如懸河。",
      "諸兒頗嗤黠，見謂同一波。",
      "相如混滌器，謝鯤困擲梭。",
      "古來賢達人，細過非所科。",
      "竊願天子聖，朝廷半丘軻。",
      "青春深農桑，東盡青齊阿。",
      "坐今倡樓女，委棄黛黑螺。",
      "下里羞陽春，中宮張雲和。",
      "我爲太平人，短褐生橐駝。",
      "醉魂招漫郎，或有石可磨。"
    ],
    "added_time": "2026-01-02 02:16:30"
  },
  {
    "source_file": "poet.song.197000.json",
    "title": "再次王宰翟簿喜雨聯句韻",
    "author": "史彌寧",
    "paragraphs": [
      "旱魃重爲妖，點雨如點血。",
      "一念神所矜，蜚廉變騷屑。",
      "靈螭卷天河，千里洗袢熱。",
      "二妙喜欲顛，飲豪賡白雪。",
      "雲烟落溪藤，傳玩幾漫滅。",
      "韓孟不可作，吟社誰與結。",
      "頼有飛鳬僊，鸞棲等超絕。",
      "娛我清廟音，熏蕤聽疏越。"
    ],
    "added_time": "2026-01-02 02:17:56"
  },
  {
    "source_file": "poet.song.19000.json",
    "title": "自溫將還衢郡題謝公樓",
    "author": "趙抃",
    "paragraphs": [
      "鴈蕩周遊遂此過，永嘉人物竟如何。",
      "三賢籍籍風流守，一宿怱怱證道歌。",
      "城脚千家具舟楫，江心雙塔壓濤波。",
      "因留子舍欣踰月，歸去事知所得多。"
    ],
    "added_time": "2026-01-02 02:18:00"
  },
  {
    "source_file": "poet.song.36000.json",
    "title": "八咏警戒  其六",
    "author": "吳處厚",
    "paragraphs": [
      "直道更和光，雙修譽乃彰。",
      "直須和輔助，和頼直交相。",
      "恃直終多訐，偏和又少剛。",
      "能和又能直，行己自芬芳。"
    ],
    "added_time": "2026-01-02 02:18:46"
  },
  {
    "source_file": "poet.song.223000.json",
    "title": "前人載酒光風霽月□醉中",
    "author": "陳著",
    "paragraphs": [
      "春漸老，年已耄，一時自適非不要。",
      "花香妙，柳腰裊，老懷未怯輸年少。",
      "東風吹吹杖履便，燕嬌鶑姹不我嫌。",
      "南鄰載酒西鄰會，鴨肝豬肚供肥甘。",
      "回頭看浮世，晨炊晚不繼。",
      "我非世外人，乃爲醉飽計。",
      "樂極愧生難爲辭，禮謹意厚辭則非。",
      "何妨真率存古道，杯茶盞酒會亦奇。",
      "雨韭夜，菜羹社，前有杜老後司馬。",
      "金谷樓臺灰塵飛，兩家淡薄千年話。"
    ],
    "added_time": "2026-01-02 02:18:55"
  },
  {
    "source_file": "poet.song.205000.json",
    "title": "讀剛愍程公祠堂碑作",
    "author": "林希逸",
    "paragraphs": [
      "抗對公何勇，留芳泣血編。",
      "死能名百世，生不解千年。",
      "官豈云無長，吾誠耻獨全。",
      "堂堂英烈在，遺像舊江邊。"
    ],
    "added_time": "2026-01-02 02:20:22"
  },
  {
    "source_file": "poet.song.187000.json",
    "title": "聯輝閣詩",
    "author": "錢時",
    "paragraphs": [
      "拂拂精藍護翠雲，幾番雷雨卧龍興。",
      "兩賢高躅明千佛，三世傳家又一燈。",
      "白社風流原有地，青編事業豈依僧。",
      "山川姓字從茲響，看取天衢次第登。"
    ],
    "added_time": "2026-01-02 02:20:26"
  },
  {
    "source_file": "poet.song.187000.json",
    "title": "遊齊山倉使遣贈長歌和韵",
    "author": "錢時",
    "paragraphs": [
      "昔來陽未復，倏忽今大壯。",
      "頗復懷茲遊，山山日環鄉。",
      "雪多春較澀，寒力花難王。",
      "晨興起和羹，御風颯然往。",
      "嵌空互出奇，峭立屹相並。",
      "應接不暇瞬，跬步即異狀。",
      "明遊俱可人，心愜有餘况。",
      "寄隠定何許，醒翁本無相。",
      "渾渾太古前，此巧豈天匠。",
      "天亦莫能名，誰歟實開創。",
      "妙空與上清，可笑渠汝誑。",
      "繡春最孤絕，勢壓翠微上。",
      "一带抹長江，羣雉拱千嶂。",
      "超覽妙無涯，天地入吾量。",
      "疇能事劖鎸，瑣瑣較真妄。",
      "所乏者古木，無木更虛曠。",
      "蠻觸戰封疆，鷄蟲爭得喪。",
      "坐縛萬古癡，無病自生恙。",
      "好是兩忘猜，不勞費監謗。",
      "載弄陽春曲，萬彙同盎盎。",
      "長歌卷雪腴，頗恨阻搜訪。",
      "此事屬臞仙，公勿多怊悵。",
      "東山掛遊屐，皇猷頼公暢。",
      "玉堂深復深，夜植青藜杖。"
    ],
    "added_time": "2026-01-02 02:20:26"
  },
  {
    "source_file": "poet.song.108000.json",
    "title": "和彥沖",
    "author": "胡寅",
    "paragraphs": [
      "詩腑五字城，酒腸九曲灣。",
      "興來摧高堅，觴至輸潺湲。",
      "眷此山澗曲，素緇邀畿寰。",
      "人境俱寄陶，陋巷同樂顔。",
      "新黍釀初熟，小槽泣微潜。",
      "僅堪代湯茗，敢望頹玉山。",
      "獨餘要眇音，超然難追攀。",
      "所頼見寬假，悲嗚三日閒。",
      "清風又吹句，玉佩崢瑶環。",
      "使我發深省，迷蕪自除刪。",
      "得意言語外，放懷天地間。",
      "人生貴知心，願言長往還。"
    ],
    "added_time": "2026-01-02 02:21:05"
  },
  {
    "source_file": "poet.song.108000.json",
    "title": "清湖山大火",
    "author": "胡寅",
    "paragraphs": [
      "青天露坐月斂昏，忽見山燒明溪村。",
      "轉移胡床飽寓目，獵獵變態真難論。",
      "清湖之山峨帝閽，盤陀四隤如雲屯。",
      "千章大材翳山黑，忽作秋樹繁鮮縕。",
      "得非祝融張南軍，周騵漢幟雜邀巡。",
      "萆山奪壁秣且獵，陳皮較獲羣毛騂。",
      "又疑棲岩窮道人，鏖砂竈破寶魄淪。",
      "丹光飛飛弄明滅，怪氣閃閃騰輪囷。",
      "隨風廓爆聲何喧，遇澗緣絕勢復分。",
      "金虯赭虺怒鬰律，紫鳳朱鳥驚翔鶱。",
      "欲尋仙家訪桃源，武陵太守馳雙轓。",
      "紛敷絳雪土不濕，近遠蒸霞山正燃。",
      "離離點點羅星垣，燦燦爛爛披纈紋。",
      "巫陽研朱盡屈曲，盤印繚燼香氤氳。",
      "山清宛然大裘尊，藻粉之間繡光焞。",
      "侍官服章畫彤韎，佩玉環玦皆瓊璊。",
      "誰移太華玉井根，開此翠巘芙蓉園。",
      "徒勞禪宮詠火傘，豈媿花島歌紅雲。",
      "連岡槎牙宣空齦，缺壑侈哆呀殷唇。",
      "眉峰胡爲變賊赤，頂髻何事從僧髠。",
      "翻思元宵遊端門，巨鼇岌載蓬萊蹲。",
      "蜿蜒雙銜照天炬，十萬油蠟爭晨暾。",
      "只今留滯磎河盤，青熒一燈讀書殘。",
      "野人亦解相暖熱，坐使寒谷驚龍鸞。",
      "吁嗟此山美崇巒，若動若植方涵春。",
      "閩氓力耕地無草，歲歲爇薙供犂犉。",
      "火行于寒反行暄，忍使秀綠餘焦痕。",
      "爲翻銀河一洗濯，回祿雖熾應逃奔。",
      "每欽韓公觀陸渾，雄詞險句咻而燉。",
      "我猶皇甫爝不息，看君續焰輝無垠。"
    ],
    "added_time": "2026-01-02 02:21:05"
  },
  {
    "source_file": "poet.song.118000.json",
    "title": "民事堂",
    "author": "王十朋",
    "paragraphs": [
      "親擢深蒙聖主恩，宜知民事訓詞溫。",
      "仰惟睿意思邦本，要使書生識治原。",
      "不憚勤勞馳禹會，敢忘精白奉堯言。",
      "它時上問蒼生事，願竭孤忠慷慨論。"
    ],
    "added_time": "2026-01-02 02:21:29"
  },
  {
    "source_file": "poet.song.145000.json",
    "title": "次韻子都兄鮑庵芍藥  其一",
    "author": "李洪",
    "paragraphs": [
      "春歸鶑老禁無音，天爲紅芳著意深。",
      "姝色自應傾一國，多情向惜費千金。",
      "如迎如舞緣風拆，不淡不深愁雨侵。",
      "宜與花王爲輔佐，欲傳彩筆繼高吟。"
    ],
    "added_time": "2026-01-02 02:21:35"
  },
  {
    "source_file": "poet.song.145000.json",
    "title": "擬和御製郊祀詩  其一",
    "author": "李洪",
    "paragraphs": [
      "郊禋饗帝就圜丘，誠格蒼穹靈既留。",
      "夜陟紫壇飈馭下，天臨黄道矞雲浮。",
      "槐林雙闕恩方渙，禾黍三登歲有秋。",
      "幸覩賡歌千載遇，慙無銀筆贊洪猷。"
    ],
    "added_time": "2026-01-02 02:21:35"
  },
  {
    "source_file": "poet.song.10000.json",
    "title": "東園池上書所見五首  其一",
    "author": "宋庠",
    "paragraphs": [
      "茅棟山楹抱曲池，孤懷終日此忘歸。",
      "生平方寸無機械，庭下羣鷗且莫飛。"
    ],
    "added_time": "2026-01-02 02:22:27"
  },
  {
    "source_file": "poet.song.173000.json",
    "title": "送袁席之挈家之任",
    "author": "敖陶孫",
    "paragraphs": [
      "神龍不池拘，威鳳非籠馴。",
      "自我交袁君，愁見地上人。",
      "一官固兒嬉，君視真埃塵。",
      "去如下鞲鷹，來即釋嶠雲。",
      "相從復幾時，孰老西湖春。",
      "門前烏桕花，頗怪烏來頻。",
      "問知八九雛，翅短青尚新。",
      "感君携孥行，道路嗟良勤。",
      "念子春秋學，當重博士茵。",
      "胡爲簿餘干，折腰五斗陳。",
      "祭河先惡池，小大則有倫。",
      "細意事朱墨，凡例實要津。",
      "贈言吾豈敢，輒獻所食芹。",
      "惟時風雨交，塗潦埋車輪。",
      "十年上饒路，夢中說悲辛。",
      "黄泥漫塘坡，鳴鼉舞淵淪。",
      "贈子方竹筇，副以白紵巾。",
      "筇方嚇鬼蜮，巾白來祗神。",
      "意氣得人命，杯酒聊慇懃。",
      "上馬莫回頭，慎勿愁我貧。",
      "亦莫作怪事，祭竈通比鄰。"
    ],
    "added_time": "2026-01-02 02:23:00"
  },
  {
    "source_file": "poet.song.173000.json",
    "title": "杼山閣詩",
    "author": "敖陶孫",
    "paragraphs": [
      "攝身上諸峰，我無千手目。",
      "神交庶子泉，夢老王官谷。",
      "平生林壑趣，魚鳥即往復。",
      "杼山落何許，面勢工設伏。",
      "故人郊居賦，雌霓從衆讀。",
      "大聲嗑黄華，令德猗綠竹。",
      "永言乘樏叟，會計踵納麓。",
      "方尊讀書倚，肯效舞經祝。",
      "幸當草木近，安事筳篿卜。",
      "顔公况華扁，江令有餘馥。",
      "騫掀鵬摶海，夭矯龍起陸。",
      "於焉峙橫閣，渠是伯夷築。",
      "何年黄金彈，雞狗隨蹋踘。",
      "還持揮蠅扇，靜對振鷺瀑。",
      "前山入手版，後水激帽屋。",
      "風聲逐孫登，星采向荀叔。",
      "誰能治西曹，束带望賜沐。",
      "清客班雜坐，動處草皆蓼。",
      "乾坤磨旋蟻，身世蕉覆鹿。",
      "異時留峴首，羊公難諱獨。"
    ],
    "added_time": "2026-01-02 02:23:00"
  },
  {
    "source_file": "poet.song.173000.json",
    "title": "次韵蓋宰",
    "author": "敖陶孫",
    "paragraphs": [
      "大化我蟲臂，常時炙牛心。",
      "居然身桔槔，老圃愁漢陰。",
      "簡書實畏人，吏事頗見侵。",
      "千里得蠻語，十年生越吟。",
      "寧爲尺一稽，何者可枉尋。",
      "蓋公學齊魯，頗似東海任。",
      "雙骭留石涔，舉世方盤鍼。",
      "稍傳閉關術，抑按娛五禽。",
      "朅來道院中，狼山即知音。",
      "披衣起視夜，欲借北斗斟。",
      "寤言種秫陶，渠肯挾策欽。",
      "琅然庭柯句，欲和南風琴。",
      "勾牽老維摩，善哉去來今。",
      "飛潛不同穴，著鞭英雋林。"
    ],
    "added_time": "2026-01-02 02:23:00"
  },
  {
    "source_file": "poet.song.173000.json",
    "title": "贈縉雲陳志仲主簿楚語一篇",
    "author": "敖陶孫",
    "paragraphs": [
      "若有人兮江之臯，搴珠樹兮紉落毛。",
      "既輕舉以遠睞，衆流靡靡兮汩獨與吾相遭。",
      "余懼夫人之仙幻兮，指逵術以要之。",
      "忽改容而善步兮，紛還折之得宜。",
      "斥姬滿之荒淫兮，服堯禹之所趨。",
      "載神鼎以自隨兮，出夔魍以驚愚。",
      "予慮夫參重以賈踣兮，曰此耿耿之故也。",
      "閔一世之滔滔兮，謂彼不吾即而吾亦爲此懼也。",
      "歲貿貿其婉晚兮，天浩浩其雨霜。",
      "反而顧余兮，被髮內狂。",
      "前九疑之喪道兮，後渭滻之無梁。",
      "微夫子之亢衡兮，幾人鬼之披攘。",
      "望兔迹之咫尺兮，仡馳騖之堅彊。",
      "車軋軋其相摩，肩促促其相望。",
      "欲抽心而改錯兮，慮夫子之我懲。",
      "忽風后其降予兮，天老字予以嘉名。",
      "獨怦怦其不自得兮，淚流軾之縱橫。",
      "幸哀其中道之離立兮，若示之以正通。",
      "縱世人之不吾與兮，吾將卒以自明。"
    ],
    "added_time": "2026-01-02 02:23:00"
  },
  {
    "source_file": "poet.song.173000.json",
    "title": "燈前曲",
    "author": "敖陶孫",
    "paragraphs": [
      "琉璃燈暖燒春紅，水晶簾垂望欲空。",
      "美人縹緲隔花霧，春心咫尺無由通。",
      "寶釵沽酒市樓中，當筵一曲悲絲桐。",
      "少年遊蕩足行樂，江南日日長春風。"
    ],
    "added_time": "2026-01-02 02:23:00"
  },
  {
    "source_file": "poet.song.26000.json",
    "title": "郡齋水閣閑書 翡翠",
    "author": "文同",
    "paragraphs": [
      "見諸長喙須避，得少纖鱗便飛。",
      "爲報休來近岸，有人愛汝毛衣。"
    ],
    "added_time": "2026-01-02 02:23:07"
  },
  {
    "source_file": "poet.song.26000.json",
    "title": "郡齋水閣閑書 偶書",
    "author": "文同",
    "paragraphs": [
      "犢去食苗莫問，烏來攫肉休知。",
      "物須以信相感，事忌於心有爲。"
    ],
    "added_time": "2026-01-02 02:23:07"
  },
  {
    "source_file": "poet.song.197000.json",
    "title": "暑夕汎月次王令君韻  其一",
    "author": "史彌寧",
    "paragraphs": [
      "趁凉延客早，待月放船遲。",
      "河朔一尊酒，湘干六月時。",
      "鶑喉翻白紵，兔穎掃烏絲。",
      "羨殺王明府，長城五字詩。"
    ],
    "added_time": "2026-01-02 02:23:16"
  },
  {
    "source_file": "poet.song.145000.json",
    "title": "次韻施少路春日",
    "author": "李洪",
    "paragraphs": [
      "拂面和風喜及辰，宮幡未賜岸烏巾。",
      "冰消水濼簫韶韻，雪過湖漘茝若春。",
      "詩律自憐心尚在，宦情難與世趨新。",
      "從茲排比尋芳計，况是湖山舊主人。"
    ],
    "added_time": "2026-01-02 02:23:58"
  },
  {
    "source_file": "poet.song.137000.json",
    "title": "萬景樓",
    "author": "范成大",
    "paragraphs": [
      "左披九頂雲，右送大峨月。",
      "殘山剩水不知數，一一當樓供勝絕。",
      "玻瓈濯錦遥相通，指麾大渡來朝宗。",
      "川靈胥命各東去，我亦順流呼短篷。",
      "詩無傑語慚風物，頼有丹青傳小筆。",
      "仍添詩客倚欄看，令與山川相映發。",
      "龍彎歸路繞烏尤，棟雲簾雨邀人留。",
      "若爲喚得涪翁起，題作西南第一樓。"
    ],
    "added_time": "2026-01-02 02:25:59"
  },
  {
    "source_file": "poet.song.145000.json",
    "title": "垂虹亭",
    "author": "李洪",
    "paragraphs": [
      "十年滄海慣騎𬳮，秋入垂虹豁眼明。",
      "雲氣蓬萊底難到，洞天林屋沒多程。",
      "漁歌三唱客愁破，鴈字一行秋影橫。",
      "他日若能追魯望，釣車魚具送餘生。"
    ],
    "added_time": "2026-01-02 02:26:49"
  },
  {
    "source_file": "poet.song.36000.json",
    "title": "遊沃洲山真封院",
    "author": "吳處厚",
    "paragraphs": [
      "幼年曾讀樂天碑，及壯亦覽高僧傳。",
      "聞有沃洲風景佳，脚未能到心空羨。",
      "近至新昌披縣圖，此山乃在吾廐圈。",
      "想像時時掛夢魂，欲一遊之念無便。",
      "夜來人報天姥雪，今日趁晴初出縣。",
      "酸風瞥瞥吹我鬚，寒氣稜稜刮人面。",
      "半膝短衫翻以輕，獨脚小轎快而健。",
      "不知路入幽澗長，但覺山隨白雲轉。",
      "靠昏投宿梅林村，侵卯便過真封院。",
      "新霜滑澾行李難，一步一拄一回眩。",
      "養馬坡前秋草黄，駿骨已埋無復見。",
      "放鶴峰頭樹影孤，鶴不來歸雲漫漫。",
      "入門觸物皆荒凉，塵几蠹經三五卷。",
      "餓鴉叫噪繞生臺，野雀毰毸集寒殿。",
      "老杉千尺惟空腔，猶有枯藤半縈纏。",
      "憶昔江左全盛時，十有八人皆俊彥。",
      "或吟或嘯或遨嬉，不覺回頭垂纓弁。",
      "林泉耽味久成癖，魚鳥留連老忘倦。",
      "前有道猷後法潛，錫杖卓泉堅志願。",
      "晚則道林經構之，左右前後遂完繕。",
      "煙霞一窟直幾錢，買醭商量價何賤。",
      "聚徒數百日高談，供有香花齋有麵。",
      "歲時浸久山浸荒，種粟燒畬耕掘遍。",
      "茂林髠𩯝無幾存，莽蕩周回空一片。",
      "惟餘溪水清汪灣，百匹秋光瀉寒練。",
      "古今興廢盡如斯，欲去使人還戀戀。"
    ],
    "added_time": "2026-01-02 02:27:55"
  },
  {
    "source_file": "poet.song.215000.json",
    "title": "偈頌八十五首  其五",
    "author": "釋妙倫",
    "paragraphs": [
      "花間蝶舞，柳上鶑啼。",
      "瞿曇未曉，達磨猶迷。",
      "分付叢林能事漢，臨機一一好提撕。"
    ],
    "added_time": "2026-01-02 02:27:57"
  },
  {
    "source_file": "poet.song.26000.json",
    "title": "和提刑子功喜雨",
    "author": "文同",
    "paragraphs": [
      "時雨已可喜，况當春發生。",
      "入地如流膏，浸灌萬物萌。",
      "真宰每自惜，纔灑復却晴。",
      "常時稍霑濕，庶彙亦已榮。",
      "昨宵忽盛下，欄宇翻瓶罌。",
      "高原與庳陸，旦可一尺盈。",
      "尋觀太陽起，紅光吐崢嶸。",
      "萬里洗氛濁，四顧蒼烟平。",
      "群農悉就野，上下羅晨耕。",
      "父老荷鋤鍤，林間笑相迎。",
      "盡言此美澤，天意恤下甿。",
      "麻麥固已定，預見禾黍成。",
      "且幸賦輸辦，敢望求他贏。",
      "次第還與官，口腹甘別營。",
      "願常獲豐稔，自覺所取輕。",
      "言罷乃散去，溝壠紛縱橫。",
      "使者有職事，其喜誰與并。",
      "高齋聽淙淙，不寐達五更。",
      "豈不省文移，頼此一夕傾。",
      "天明作浩歌，滿紙編和聲。"
    ],
    "added_time": "2026-01-02 02:28:08"
  },
  {
    "source_file": "poet.song.155000.json",
    "title": "贈黄君",
    "author": "王質",
    "paragraphs": [
      "君見雪山譚晦菴，晦菴南北隔山川。",
      "有命歸來如二老，不然隠去自三賢。",
      "晦庵今年登五十，鬢華未改目光力。",
      "徘徊吳楚已多年，晦庵不急蒼生急。",
      "君行車馬衣冠衢，亦有晦庵相似無。",
      "君臣慶會第一格，晦庵何日何時須。",
      "橫渠雖沒尚可作，平生此事喜商略。",
      "君當長跪問橫渠，子細平章句教錯。",
      "大江朔風多湧波，上江下江且婆娑。",
      "古時賢士一時有，奈此庚辛甲乙何。"
    ],
    "added_time": "2026-01-02 02:28:18"
  },
  {
    "source_file": "poet.song.155000.json",
    "title": "贈楊溥",
    "author": "王質",
    "paragraphs": [
      "豐城何以多英賢，老杜曩有浮雲篇。",
      "名季友者天下傳，與吾偕出緱山仙。",
      "豫章尚有豐碑堅，萬古千秋不敢鎸。",
      "却距季友五百年，星辰不滅同其躔。",
      "致君逸氣常蹁躚，風后力牧參吾前。",
      "往往劍氣騰衝天，季者太阿仲龍泉。",
      "斗牛河漢光相鮮，雷煥安得知其然。",
      "西山北巖埋蒼烟，不及華陰玉井連。",
      "延津雙虬終蜿蜒，恨我不識張茂先。",
      "精神胡爲暗式乾，溥也疎骨粗繒纏。",
      "叩門剝啄音清圓，詢之與我生相聯。",
      "同在豐城南北廛，五行七曜難拘攣。",
      "瑶環沈隠塵埃邊，高談雄辯波潺湲。",
      "僂身縮手不敢揎，揚徐李呂紛蘭荃。",
      "雲溪獨造珞琭淵，此曹可收不可捐。",
      "康莊固有英豪潛，溥也可惜真酸寒。",
      "沙頭靜鷺清聯拳，松梢野鶴飄孤搴。",
      "合在林壑栖空禪，否則江湖烟雨舷，二者汝亦難當焉。",
      "斗米三錢汝萬錢，菜根墮葉如凝羶。",
      "他時六版無兩肩，枯蘆半席汝亦慳。",
      "我亦自笑骨迍邅，有時揮麈敲哀弦。",
      "汝談我命五者全，略與庚午相周旋。",
      "我忽大笑汝失言，魚水若得庚午權，豈肯草草爲江南。",
      "功成名遂飛翩翩，不作子房作仲連。",
      "澤州叔寶令人憐，長跪告別趨吳船。",
      "無缾無鉢何論氈，觚稜金鏡射玉璿。",
      "有見問者勿面謾，但實告之灰不然。",
      "別有一路非人寰，王癲來處從溪癲。",
      "狐蹤不入象王圈，馿乳難霑獅子涎。",
      "臨濟飽受黄檗鞭，三鞭躍上層霄顛。",
      "一喝一踏成平原，後來三傑勤演端。",
      "佛日霹靂天關三，足摇馿兒八角盤。",
      "駕雷驅電馳奔湍，明月堂中一覺眠。",
      "何時法鼓聲闐闐，今其去兮風方顛。",
      "大江茫茫雪滿川，蓴鱸興盡撐西帆。",
      "倘欲見我江淮堧，不在廬山則祖山。"
    ],
    "added_time": "2026-01-02 02:28:18"
  },
  {
    "source_file": "poet.song.145000.json",
    "title": "至日宿藍田驛感舊",
    "author": "李洪",
    "paragraphs": [
      "至日天涯感慨同，曾陪鴛鷺大明宮。",
      "催班別殿春雷繞，駐輦蓬萊曉日紅。",
      "聳聽鳴鞘馳魏闕，歡傳放仗醉新豐。",
      "誰知獨木荒村裏，扇影爐煙入夢中。"
    ],
    "added_time": "2026-01-02 02:29:35"
  },
  {
    "source_file": "poet.song.197000.json",
    "title": "春莫同社會飲張園小樓分韻得飛字",
    "author": "史彌寧",
    "paragraphs": [
      "殘紅委地水平池，楊柳陰陰鶑亂飛。",
      "山色滿樓新雨後，一簾風絮卷春歸。"
    ],
    "added_time": "2026-01-02 02:29:39"
  },
  {
    "source_file": "poet.song.241000.json",
    "title": "題劉原父書南華秋水篇",
    "author": "徐木潤",
    "paragraphs": [
      "不識劉公字，今方覩一斑。",
      "筆兼歐蔡體，品在上中間。"
    ],
    "added_time": "2026-01-02 02:29:54"
  },
  {
    "source_file": "poet.song.241000.json",
    "title": "疏屋詩爲曹雲西作",
    "author": "邵桂子",
    "paragraphs": [
      "草菜可食，總名曰疏。",
      "品題有圃，樹藝有書。",
      "衡縱町畦，周繞屋廬。",
      "繚以樊垣，經以溝渠。",
      "晨出抱甕，夕歸荷鋤。",
      "有蔓必薅，有蝗必驅。",
      "風披雨沐，日暄露濡。",
      "穉甲怒生，嘉苗蔚敷。",
      "芥薑杞菊，韭薤蒜葫。",
      "薇蕨藜藿，瓜瓞匏瓠。",
      "楮鷄桑鵝，籜龍椶魚。",
      "馬齒鹿角，鼠尾虎鬚。",
      "薯蕷蔓菁，杜蘅蘼蕪。",
      "茵陳莪蘿，艽蘭茹藘。",
      "赤莧銀茄，翠荇墨菰。",
      "酸漿辣{艹酟}，甘薺苦荼。",
      "庖人調胹，園丁拮据。",
      "錡釜煮煠，筐筥貯儲。",
      "椒橙內交，鹺醢效劬。",
      "以芼以湘，可茹可葅。",
      "維昔尼父，瓜祭齋如。",
      "飲水曲肱，其樂只且。",
      "召南蘋藻，韓奕笋蒲。",
      "知味羨黄，齩根歎胡。",
      "葵蓼飫顒，葱韭厭徐。",
      "火芋明瓚，山菌接輿。",
      "庾郎三種，石生一盂。",
      "劉參玉版，蘇傳冰壺。",
      "巢字元修，鮒姓豆盧。",
      "菘羔抱孫，蹲鴟將雛。",
      "絲滑露葵，練淨土酥。",
      "野薺餛飩，水苔脯膴。",
      "餠炊菠薐，鮓釀苞蘆。",
      "胡麻饋餾，罌粟醍醐。",
      "萍虀西晉，蓴羹東吳。",
      "芹擷泥坊，藤采豐湖。",
      "沼沚有蘩，江漢有蔞。",
      "岡有常枲，洲有接余。",
      "雁門天花，黄河蘑菇。",
      "大宛苜蓿，太華芙蕖。",
      "環滁野䔩，盤谷山茹。",
      "地饒所産，天茁此徒。",
      "菲葑是采，口腹以娛。",
      "落英未莎，初篁未箊。",
      "霜根旋挑，露葉半舒。",
      "烹泉石鼎，養火地爐。",
      "色炫匕箸，香浮柈盂。",
      "氣含土膏，味逾天厨。",
      "肥生華池，響鳴輔車。",
      "商顔饑解，文園渴甦。",
      "前招麴生，後引酪奴。",
      "饌非羶葷，餉非苞苴。",
      "園無羊踏，壤有鼠餘。",
      "彼哉肉食，俎列豢芻。",
      "心炙椎牛，項臠割豬。",
      "春羔秋麛，冬鱻夏朐。",
      "猩脣豹胎，麋臡蟹胥。",
      "緇裙解黿，銀絲膾鱸。",
      "羊尾截肪，錦襖脫膚。",
      "山殽雉兔，澤羞雁鳬。",
      "北饌潼酪，南烹鼃蜍。",
      "嗜鼠則鴟，甘带則蛆。",
      "迺笑鄭老，爛蒸瓠𤬛。",
      "乃笑坡翁，夢餐雞蘇。",
      "屬厭饕餮，飽死侏儒。",
      "語以疏味，能知否乎。",
      "予雅嗜之，日不可無。",
      "乃顔茲屋，羞供是須。",
      "寧疏而癯，毋肉而腴。",
      "易牙司味，敢告膳夫。"
    ],
    "added_time": "2026-01-02 02:29:54"
  },
  {
    "source_file": "poet.song.241000.json",
    "title": "海蟾",
    "author": "邵桂子",
    "paragraphs": [
      "三足老蟆太陰精，夜載阿姮朝帝庭。",
      "澡形不假桂花露，背負金輪浴滄溟。",
      "騰騰躍起幾萬尺，癡腹一團露圓白。",
      "睨目光射蛟宮寒，海若天吳難遁跡。",
      "腹中萬斛蝌蚪藏，吐作列緯森光芒。",
      "曉驂六龍駕羲馭，騰踏未必輸飛黄。"
    ],
    "added_time": "2026-01-02 02:29:54"
  },
  {
    "source_file": "poet.song.241000.json",
    "title": "餞魏州判鵬舉",
    "author": "邵桂子",
    "paragraphs": [
      "搜出指礦遺其沙，鄉雲褒武皆蜀秀，虎豹各自雄鬚牙。",
      "兩京得人廣數路，忍使丘中留子嗟。",
      "不然題名百許輩，無一顯者何謂耶。",
      "我亦典學老從事，試向座中尋孟嘉。"
    ],
    "added_time": "2026-01-02 02:29:54"
  },
  {
    "source_file": "poet.song.241000.json",
    "title": "古柏行",
    "author": "邵桂子",
    "paragraphs": [
      "思人誰復念婆娑，窟室崖陰未易磨。",
      "四十圍間看溜雨，三千年後數恒河。",
      "不堪與世供狙械，尚許遺民占鳥窠。",
      "從此便名夫子樹，匡人斤斧奈予何。"
    ],
    "added_time": "2026-01-02 02:29:54"
  },
  {
    "source_file": "poet.song.36000.json",
    "title": "題王正叔㶏景亭",
    "author": "吳處厚",
    "paragraphs": [
      "亂鶑啼處柳飛花，拍拍春流漲曉沙。",
      "正是江南梅子熟，年年離恨寄天涯。"
    ],
    "added_time": "2026-01-02 02:30:01"
  },
  {
    "source_file": "poet.song.163000.json",
    "title": "歧竹",
    "author": "曾丰",
    "paragraphs": [
      "漢關之茅茅之英，豐城之劍劍之精。",
      "雙茅雙劍龍變化，一陰一陽數生成。",
      "我家穉竹老龍殻，中而歧之相掎角。",
      "玉爪虬爲夭矯枝，金鱗蛻作斕斑籜。",
      "豈無他處生乾宮，震象爲竹乾爲龍。",
      "震吾知是乾之變，竹誰謂非龍所鍾。",
      "瀟瀟聲韻蒼蒼色，余褒二主殘精魄。",
      "不受冰摧直養剛，無容塵入虛生白。",
      "夷齊坐看萬物流，不負知音王子猷。",
      "半夜葛陂雷雨作，二疏欲去終難留。",
      "君不見震爲龍，又爲竹，竹又爲龍幾翻覆。",
      "學人笑問玉版師，孰是本來真面目。"
    ],
    "added_time": "2026-01-02 02:30:15"
  },
  {
    "source_file": "poet.song.118000.json",
    "title": "上丁釋奠備數獻官書十二韵呈莫子齊教授趙可大察推",
    "author": "王十朋",
    "paragraphs": [
      "魯人呼東家，陳蔡不火食。",
      "當時雖高第，往往亦慍色。",
      "孰知夢奠後，廟祀亙無極。",
      "嵬然衮冕尊，王侯面俱北。",
      "武成祭上戊，龍棄配社稷。",
      "隆殺良不同，論功豈如德。",
      "去載游上庠，觀禮杏壇側。",
      "備樂閲九奏，銀袍爛千億。",
      "茲焉客蓮幕，濫與俎豆職。",
      "登階瞻睿容，炳睟若親識。",
      "壯哉芹藻宮，不減魯侯國。",
      "歸賡泮水頌，才劣慙史克。"
    ],
    "added_time": "2026-01-02 02:30:18"
  },
  {
    "source_file": "poet.song.137000.json",
    "title": "小扶{扌舁}",
    "author": "范成大",
    "paragraphs": [
      "食時方了大扶{扌舁}，前逢仄徑仍崎嶇。",
      "懸崖破棧不可玩，輿丁挾我如騰狙。",
      "平生行路險艱足，如今雪鬢應難綠。",
      "却憐苔髮鎮長青，千古毿毿挂高木。"
    ],
    "added_time": "2026-01-02 02:31:12"
  },
  {
    "source_file": "poet.song.155000.json",
    "title": "竹夫人歌",
    "author": "王質",
    "paragraphs": [
      "君不見黄金屋裏貯阿嬌，咳唾隨風飛九霄。",
      "寵極妬深恩愛絕，長門畢竟成蕭條。",
      "又不見明妃千載居深苑，年年不識春風面。",
      "一朝上馬出君門，萬里關山紫臺遠。",
      "來來去去春空絲，鶑鶑燕燕能幾時。",
      "百年不辦專房計，萬事翻覆仍難期。",
      "豈如道人青奴元不惡，金蠶玉燕慵梳掠。",
      "眼眼相看似有情，誰念佳人翠袖薄。",
      "迢迢良夜款相親，玉窗冰簟夢無塵。",
      "西風索索暫別去，一歲一回重見君。",
      "重見君，猶勝姮娥不嫁人。"
    ],
    "added_time": "2026-01-02 02:31:33"
  },
  {
    "source_file": "poet.song.108000.json",
    "title": "人日驚蟄前數日大雪寄孫奇父韓叔夏",
    "author": "胡寅",
    "paragraphs": [
      "臘雪不溉旱，天公念嘉生。",
      "稚春乃祁寒，號令如冬行。",
      "栗烈鼓噫氣，碎訇動霆聲。",
      "初疑雨翻盆，旋覺霰灑甍。",
      "暫止俄并集，中宵遽開明。",
      "衾裯起稜角，屏幌同戶楹。",
      "淅淅紙窗戰，鐺鐺銅漏驚。",
      "雞寒罷曉唱，鴉凍猶晨鳴。",
      "驚戒臧獲起，吹噓燎爐頳。",
      "開關醉魂醒，倚杖詩思清。",
      "便欲披鶴氅，豈思飲銀鐺。",
      "空濛勢轉盛，飛舞祥爭呈。",
      "月池方漫汗，潮山正崢嶸。",
      "詎應柳皆絮，却訝梅始英。",
      "荆璞羞自獻，藍田遣誰耕。",
      "塵埃爭受洗，糞壤叨蒙榮。",
      "幸已陴巘崿，若爲投澗坑。",
      "分功雨露澤，絢綵冰霜精。",
      "良足潤麥麰，未能浹粱秔。",
      "經旬苦料峭，三日觀熒晶。",
      "恍憶遊汴洛，都忘在湘衡。",
      "瑶林鄙王衍，冠玉懷陳平。",
      "亦念袁邵公，長安門自撐。",
      "更奇李侍中，淮蔡功先成。",
      "漸喜雲解駮，頻瞻日舒晴。",
      "昂然秀松出，倏爾危檐傾。",
      "牆角僅委積，瓦溝那持盈。",
      "朝暾破凝沍，淑氣蘇鰥煢。",
      "斷决岡隴色，斬餘白蛇橫。",
      "泮流溪谷響，擊碎珊瑚琤。",
      "瓶去蚌珠餐，庭空獅子獰。",
      "粉圖記姿態，不屑供使令。",
      "陡覺時序正，不令寒溫爭。",
      "冰泥就涸澀，卉木紛勾萌。",
      "蒨蒨弄池柳，煌煌然山櫻。",
      "了無半面粧，强學六出霙。",
      "二老久不覿，千篇諒難評。",
      "羔醪忍獨酌，鳳茗宜同烹。",
      "或且放筆快，敢言當敵勍。",
      "木桃得瓊玖，耳屬長謠賡。"
    ],
    "added_time": "2026-01-02 02:31:55"
  },
  {
    "source_file": "poet.song.145000.json",
    "title": "清明自釋",
    "author": "李洪",
    "paragraphs": [
      "異鄉節物又清明，懶復追遊年少行。",
      "愁慘松楸十年淚，雨昏花絮數聲鶑。",
      "高紅遠綠俱無那，客恨春風兩不平。",
      "强課新詩作寒食，不堪重憶故園餳。"
    ],
    "added_time": "2026-01-02 02:32:15"
  },
  {
    "source_file": "poet.song.145000.json",
    "title": "望孤嶼",
    "author": "李洪",
    "paragraphs": [
      "縹緲風煙島嶼孤，朱樓丹閣欲凌虛。",
      "浩然逸興成陳迹，康樂清吟足起予。",
      "鰲頂蓬萊無鴈塔，龍宮蠖濩擁宸居。",
      "平生李杜空遐想，我欲投竿學釣魚。"
    ],
    "added_time": "2026-01-02 02:32:15"
  },
  {
    "source_file": "poet.song.205000.json",
    "title": "和後村唐衣二首  其二",
    "author": "林希逸",
    "paragraphs": [
      "初服能尋恨已遲，便如野鹿脫拘維。",
      "閒因解带迎風處，凍憶穿靴立雪時。",
      "老守漁蓑隨分樂，古多蟬冕歎機危。",
      "不知窮苦哦詩相，破帽從前略似誰。"
    ],
    "added_time": "2026-01-02 02:32:17"
  },
  {
    "source_file": "poet.song.187000.json",
    "title": "市橋間竹雞聲",
    "author": "錢時",
    "paragraphs": [
      "泥滑滑，向誰語，山南山北幽林裏。",
      "一朝籠入閙廛中，猶自千聲萬聲不知止。",
      "爾勿呼，人憎汝。"
    ],
    "added_time": "2026-01-02 02:32:20"
  },
  {
    "source_file": "poet.song.173000.json",
    "title": "次韵翁伯紹教授",
    "author": "敖陶孫",
    "paragraphs": [
      "南窗解衣學畫史，夢繞西湖貌西子。",
      "了無一語對青山，側釐隃糜相與閒。",
      "平明視鏡稀可數，生愛詩名壓千古。",
      "春風別我不作難，壺漿瘦馿行出祖。",
      "政思坐上覓佳客，廣文先生秀眉宇。",
      "船頭把詩報忙事，欲些黄陳作黄土。",
      "摩挲老眼說舊觀，絳衣大冠逢建武。",
      "二公派當百似續，行舒綴遠如觀舞。",
      "百年許長作灰冷，手披口吟心獨苦。",
      "許君一死力負荷，麾斥衆楚昌齊語。",
      "典衣沽酒人敢易，鼠壤猶堪窖餘窶。",
      "長生木瓢要賞真，元劉放浪猶詩人。",
      "眼前生後姑置論，紅紫事休天地貧。"
    ],
    "added_time": "2026-01-02 02:32:40"
  },
  {
    "source_file": "poet.song.223000.json",
    "title": "寄台教王吉甫",
    "author": "陳著",
    "paragraphs": [
      "直溪之水清且洌，可以沃我老枯渴。",
      "直溪之風空且闊，可以舒我窮鬰結。",
      "自聞西來飛霞佩，使我南望片雲隔。",
      "苦無筋力抗塵埃，徒有心事交冰雪。",
      "長庚分光到寂寞，好風流閒無時節。",
      "癭木豈是罍洗材，歜葅不登鼎俎列。",
      "見何所見斯未信，取非所取毋乃褻。",
      "俗眼滔滔鄂州花，古道卓卓元城鐵。",
      "自昔甕城地最靈，而況金壇人更傑。",
      "漫塘詞源有流傳，實齋理學素磨切。",
      "忽乘朝陽下赤城，坐覺文星燦東浙。",
      "龜手之藥或以封，皋皮之座嘯自徹。",
      "糠粃在前吾不妨吾後，瓦注者巧吾但安吾拙。",
      "教鐸重新雷霆鳴，儒流勇赴江河决。",
      "弦誦洋洋正聲合，芹藻楚楚生香發。",
      "北斗泰山收寶望，東觀蓬萊是途轍。",
      "何時鐙前相對一杯酒，未見顔色惟看山中秋夜月。"
    ],
    "added_time": "2026-01-02 02:32:58"
  },
  {
    "source_file": "poet.song.26000.json",
    "title": "嘉川",
    "author": "文同",
    "paragraphs": [
      "嘉川之西過新棧，幾里朱欄繞青壁。",
      "我行落月尚在水，水影照人襟袖白。",
      "繁英雜綴修蔓上，綠錦纈带垂百尺。",
      "清香滿馬去未休，頼爾春風慰行客。"
    ],
    "added_time": "2026-01-02 02:33:51"
  },
  {
    "source_file": "poet.song.205000.json",
    "title": "踰月苦旱忽得邑宰喜雨詩用韻二首  其一",
    "author": "林希逸",
    "paragraphs": [
      "連日非無數點飛，濱溪底見響舂機。",
      "甘霖君已吟成卷，炎赫吾方汗濕衣。",
      "雷邑未能均澤施，龍君可要逐方祈。",
      "箋天更仗伊誰力，外史臣慙似螘微。"
    ],
    "added_time": "2026-01-02 02:34:49"
  },
  {
    "source_file": "poet.song.223000.json",
    "title": "似法椿長老還住浄慈",
    "author": "陳著",
    "paragraphs": [
      "寺後山，青巑岏，忽如憔悴忽又開容顔。",
      "寺前灘，聲潺湲，忽然枯澀忽又起波瀾。",
      "知爲誰乎醜或妍，只在主者往與還。",
      "追思疇昔狎羣攫，痛卷無餘遺百難。",
      "山林赬矣囊橐外，棟宇委之荆棘閒。",
      "飛錫一來重悲慨，張弮勇欲興頹廢。",
      "積勞落成逾一紀，大書記實光千載。",
      "彼物何物衆所唾，無事生事幾乎駡。",
      "蟻將撼木不自分，犬或見雪從他吠。",
      "無辯之辯如我何，有怪不怪當自壞。",
      "胡爲撞鐘擊鼓辭上方，若曰挑包頂笠皆吾鄉。",
      "戲衫脫了因甚快，大權契合終難忘。",
      "風曾相送迎亦好，雲與俱出歸何妨。",
      "兩不著相是去住，一撥便轉無思量。",
      "人生忽忽夢幻身，世界茫茫戲劇場。",
      "我老不覺八十三，師今亦且半百强。",
      "石塔重來我愧不是蘇玉局，茅屋可賦師却自愛杜草堂。"
    ],
    "added_time": "2026-01-02 02:35:53"
  },
  {
    "source_file": "poet.song.223000.json",
    "title": "代天甯寺僧可舉贈梓人善斲歌",
    "author": "陳著",
    "paragraphs": [
      "四明山南鬰嵯峨，異氣上與青天摩。",
      "人豪挾秀布山下，餘爲巧匠擅一窩。",
      "頎然而長獨出者，此中巧處得最多。",
      "誰知造物亦有意，要爲公輸世其科。",
      "天甯古剎本雄麗，一旦忽受融風苛。",
      "作而新之豈易事，一手足任奚謀他。",
      "前年起山門，見者贊歎誰敢呵。",
      "今年起佛殿，鎮壓大地山與河。",
      "百川奏材奔贔屭，萬夫應役鳴鸛鵝。",
      "眼意所及規矩就，頤指之下鋸斧羅。",
      "巍巍列柱鐵直立，整整駢榱玉圓瑳。",
      "層檐飛走鳳翼舞，修梁騰上虹光拖。",
      "上入雲霄爭雁路，下臨城市眇蟻窠。",
      "可以坐三大如來於中閒正面，可以奉五百羅漢於東西兩阿。",
      "我仗我佛大勢力，翻起尺水成大波。",
      "汝有妙思隨我意，輪奐視昔百倍過。",
      "寶坊突兀見此屋，回首人世今如何。",
      "當年大而富貴戶，寒煙落日廢址迷蓬莎。",
      "小而苟活破茅舍，淒風苦雨不識陽春和。",
      "慈悲法門何遮礙，平等世界何偏頗。",
      "安得如汝千百億，莊嚴棟宇徧婆娑。",
      "有快活，無障魔，大家拍手齊唱善斲歌。"
    ],
    "added_time": "2026-01-02 02:35:53"
  },
  {
    "source_file": "poet.song.108000.json",
    "title": "送張倩歸衡嶽",
    "author": "胡寅",
    "paragraphs": [
      "鄙人麗丹書，分合墮荒杳。",
      "玉郎胡爲來，高誼雲共眇。",
      "一年常惜日，四序乃過鳥。",
      "安能久相留，話別情太悄。",
      "離筵亦何有，瘴雨對蠻醥。",
      "羞以蛙與蛇，茹以芹及蓼。",
      "相將丹荔熟，悵望剝絳皎。",
      "愛君溫克姿，不被歡伯繞。",
      "緬懷君祖烈，德粹學甚窈。",
      "乃翁才情富，未試嗟折夭。",
      "早交論金蘭，晚契託蘿蔦。",
      "顧慚兼金贈，聊用苦語曉。",
      "發身在求仁，此理悟者少。",
      "人雖處塵世，心盍度塵表。",
      "凌霄而俛睨，萬物孰不小。",
      "規模要宏廓，聞見忌寡謏。",
      "南方君子居，吾敢廢强矯。",
      "勿興兒女戀，後會龜已兆。",
      "千山空稜層，萬水自漭渺。",
      "行行得夷路，長轡策騕褭。"
    ],
    "added_time": "2026-01-02 02:35:57"
  },
  {
    "source_file": "poet.song.187000.json",
    "title": "武昌澄道寺前溪上觀魚",
    "author": "錢時",
    "paragraphs": [
      "山溪清徹底，映日浮修鱗。",
      "人間湯鼎烹，見此一掬春。",
      "倚杖爲欣然，長淮浩無垠。",
      "寄語溪上翁，可以觀吾仁。"
    ],
    "added_time": "2026-01-02 02:36:33"
  },
  {
    "source_file": "poet.song.187000.json",
    "title": "晚霽",
    "author": "錢時",
    "paragraphs": [
      "斑駁天穿漏，驚奔浪疊空。",
      "山留宿雨碧，雲受夕陽紅。",
      "蠶麥關時務，鶑花怯老翁。",
      "乾坤方寸地，今古一絲風。"
    ],
    "added_time": "2026-01-02 02:36:33"
  },
  {
    "source_file": "poet.song.163000.json",
    "title": "題浯溪",
    "author": "曾丰",
    "paragraphs": [
      "千古一碑得人愛，來書碑後幾前輩。",
      "相頡頏甚曾不饒，自混融之了無礙。",
      "太平天子狃開元，馴致馬嵬悔何逮。",
      "桑陰未徙宗廟安，儲皇功豈不云倍。",
      "君父恩重臣子輕，功至彌天皆分內。",
      "靈武猶言權濟經，京師何忍小間大。",
      "南內起居不遑安，西宮晨夕無聊頼。",
      "不沒其實豫章公，言者無罪聞足戒。",
      "元結但持歸美心，爲尊者諱誰獨怪。",
      "歸美爲頌刺爲雅，四詩義各有攸在。",
      "一出春秋雅頌中，兩忘人我是非外。",
      "朅來獨招莫逆魂，尊中有酒聊一酹。",
      "垂去更解未艾紛，石上有壁聊一疥。"
    ],
    "added_time": "2026-01-02 02:36:53"
  },
  {
    "source_file": "poet.song.163000.json",
    "title": "題丫頭巖",
    "author": "曾丰",
    "paragraphs": [
      "婀娜江南大小姑，大姑從兒小從夫。",
      "丫頭如許尚從母，學綰雲鬟撩月梳。",
      "諺謂女生俱外向，丫頭非有難婚相。",
      "來婿曰贅嫁曰歸，固不敢請豈無望。",
      "雲鬟久綰行且笄，長成不似從母時。",
      "擬學小姑嫁夫去，又恐夫蕩去不歸。",
      "夫去不歸安所仰，終日望夫更惆悵。",
      "不如老死作丫頭，庶免春閨惡情况。",
      "丫頭休强笑望夫，世間夢想俱是妄。"
    ],
    "added_time": "2026-01-02 02:36:53"
  },
  {
    "source_file": "poet.song.137000.json",
    "title": "既離成都故人送者遠至漢嘉分袂其尤遠而相及於峨眉之上者六人范季申郭中行楊商卿嗣勳李良仲譚德稱口占此詩留別",
    "author": "范成大",
    "paragraphs": [
      "我本住林屋，風吹來錦城。",
      "錦城亦何樂，所樂多友生。",
      "相從不知久，相送不計程。",
      "橫絕峨眉巔，欲去有餘情。",
      "吾宗蓋難弟，李郭人中英。",
      "二楊懿文德，譚子資粹清。",
      "相視心莫逆，劇談四筵傾。",
      "明朝各回首，雲水相與平。",
      "我今投紱去，行且扶犁耕。",
      "淒凉別知賦，慷慨結客行。",
      "後會豈不好，路長恐寒盟。",
      "諸賢乃不凡，骨相有功名。",
      "大厦罩羣木，明廷朝萬靈。",
      "王畿坦如砥，結綬當同登。",
      "道傍石湖水，誰能叩柴荆。",
      "夢中儻相見，秉燭聽殘更。"
    ],
    "added_time": "2026-01-02 02:37:09"
  },
  {
    "source_file": "poet.song.173000.json",
    "title": "續薄薄酒",
    "author": "敖陶孫",
    "paragraphs": [
      "薄薄酒，勝齋蔬。",
      "粗粗布，勝無襦。",
      "醜妻惡妾勝鰥孤。",
      "叱塗呵道驅高車，何如醉歸連臂行相扶。",
      "巍冠束带商唐虞，何如北窗散髮擁腹千爬梳。",
      "金樽瓦盆酒如一，食芹差可無彫胡。",
      "名堯字孔相號呼，百年螻蟻同丘墟。",
      "朝爲卿相暮匹夫，青黄蚤失溝中枯。",
      "錐利未必賢椎愚，左圓右方徒區區。",
      "不如濁酒三盃對醜婦，荆釵布裙相媚嫵。"
    ],
    "added_time": "2026-01-02 02:38:49"
  },
  {
    "source_file": "poet.song.197000.json",
    "title": "三賢祠",
    "author": "鄭子思",
    "paragraphs": [
      "飛鳳屹立萬仞壁，下有深淵不可測。",
      "問訊深淵有何物，驕然桀鷔護巢穴。",
      "尋常任意自出沒，砥柱中流噴濤雪。",
      "舟人偶有毫厘失，挫手嬰鱗即粉骨。",
      "每到王正上七日，昂頭掉尾見金脊。",
      "霽嚴收怒了無迹，共與邦人供踏蹟。",
      "灘頭雞卜人得吉，鼓吹鞦韆總春色。",
      "但見五采文煥發，盡是前賢醉鴉墨。",
      "今來古往幾風月，要之勿用果何益。",
      "莫邪尚不終磨滅，筇杖一躍肯跼蹐。",
      "我龍會見乘霹靂，起作甘霖沛天澤。"
    ],
    "added_time": "2026-01-02 02:39:26"
  },
  {
    "source_file": "poet.song.118000.json",
    "title": "九日登蕺山",
    "author": "王十朋",
    "paragraphs": [
      "九日同登古蕺山，眼明天濶興清閑。",
      "杯傳但覺歡無盡，帽落俄驚鬢已斑。",
      "鄉思遥馳三徑裏，秋聲近在八松間。",
      "茱萸未許陪朝士，頼有清流數徃還。"
    ],
    "added_time": "2026-01-02 02:39:59"
  },
  {
    "source_file": "poet.song.145000.json",
    "title": "道中聞啼鳥",
    "author": "李洪",
    "paragraphs": [
      "翠陰叢竹轉山腰，忽聽一聲婆餠焦。",
      "想見故園春社近，杏花消息雨連朝。"
    ],
    "added_time": "2026-01-02 02:40:04"
  },
  {
    "source_file": "poet.song.215000.json",
    "title": "偈頌八十五首  其七○",
    "author": "釋妙倫",
    "paragraphs": [
      "送春賸欲舉金樽，客不開襟怎與論。",
      "自飲一盃歸去後，喜逢家樂閙黄昏。"
    ],
    "added_time": "2026-01-02 02:40:10"
  },
  {
    "source_file": "poet.song.101000.json",
    "title": "次韻張正民遊智者寺",
    "author": "蘇簡",
    "paragraphs": [
      "養拙何所詣，白晝門常關。",
      "剝啄有好懷，繞郭橫秋山。",
      "佛廬占山麓，清凈非人間。",
      "曳杖得晤語，幽尋爲怡顔。",
      "三峯聳而秀，羣巘抱以環。",
      "寺同喬木古，僧與白雲閒。",
      "一鳥不復鳴，流泉自潺湲。",
      "山林足勝踐，世路羊腸艱。"
    ],
    "added_time": "2026-01-02 02:41:41"
  },
  {
    "source_file": "poet.song.118000.json",
    "title": "和夢齡十月朔日書懷",
    "author": "王十朋",
    "paragraphs": [
      "歲事遽如許，玄冥威欲伸。",
      "地爐猶未火，客坐况無茵。",
      "日短驚瞻昴，天寒怯報寅。",
      "尤憐對牀弟，尚與短檠親。"
    ],
    "added_time": "2026-01-02 02:43:01"
  },
  {
    "source_file": "poet.song.137000.json",
    "title": "後巫山高一首",
    "author": "范成大",
    "paragraphs": [
      "凝真宮前十二峰，兩峰娟妙翠插空。",
      "餘峰競秀尚多有，白壁蒼崖無數重。",
      "秋江潄石半山腹，倚天削鐵荒行蹤。",
      "造化鍾奇矗瑶巘，真靈擇勝深珠宮。",
      "朝雲未罷暮雲起，陰晴竟日長冥濛。",
      "瑶姬作意送歸客，一夜收潦仍回風。",
      "仰看館御飛檝過，回首已在虛無中。",
      "惟餘烏鴉作使者，迎船送船西復東。"
    ],
    "added_time": "2026-01-02 02:43:24"
  },
  {
    "source_file": "poet.song.145000.json",
    "title": "和鄭康道探梅十絕句  其九",
    "author": "李洪",
    "paragraphs": [
      "瑟瑟清波溪澗寒，屬聯詩筆不當慳。",
      "請君更艤菁山棹，萬斛愁侵山復山。"
    ],
    "added_time": "2026-01-02 02:43:33"
  },
  {
    "source_file": "poet.song.26000.json",
    "title": "二樂榭",
    "author": "文同",
    "paragraphs": [
      "㬊山北來聳峨峨，漢水東下流滔滔。",
      "開軒直可望百里，最愛此榭凌雲高。"
    ],
    "added_time": "2026-01-02 02:43:35"
  },
  {
    "source_file": "poet.song.241000.json",
    "title": "春日田園雜興",
    "author": "林子明",
    "paragraphs": [
      "一點陽和薰萬宇，最饒佳致是山莊。",
      "鷄豚祝罷成長席，鶑燕聽來隔短牆。",
      "嗜酒不嫌多種秫，無襦長恨少栽桑。",
      "東郊勸相何煩爾，農圃吾生自合忙。"
    ],
    "added_time": "2026-01-02 02:44:02"
  },
  {
    "source_file": "poet.song.173000.json",
    "title": "悼趙忠定",
    "author": "敖陶孫",
    "paragraphs": [
      "左手旋乾右轉坤，羣公相扇動流言。",
      "狼胡無地歸姬旦，魚腹終天痛屈原。",
      "一死固知公所欠，孤忠頼有史長存。",
      "九原若遇韓忠獻，休說渠家末代孫。"
    ],
    "added_time": "2026-01-02 02:47:10"
  },
  {
    "source_file": "poet.song.118000.json",
    "title": "次梁尉韵",
    "author": "王十朋",
    "paragraphs": [
      "探春連騎入山城，更喜梅仙亦會盟。",
      "文字偶同吾輩飲，聖賢滿爲使君傾。",
      "詩逢好境天然好，山爲清流分外清。",
      "瀟洒宗之最年少，我慙叨預八仙名。"
    ],
    "added_time": "2026-01-02 02:47:37"
  },
  {
    "source_file": "poet.song.137000.json",
    "title": "馬當洑阻風居人云非五日或七日風不止謂之重陽信",
    "author": "范成大",
    "paragraphs": [
      "拍岸回流逆上磯，枯楊折葦靜相依。",
      "趁墟漁子晨爭渡，賽廟商人晚醉歸。",
      "重九信來風未憗，大千行徧昨俱非。",
      "羈愁萬斛從頭數，带眼今秋又減圍。"
    ],
    "added_time": "2026-01-02 02:48:07"
  },
  {
    "source_file": "poet.song.36000.json",
    "title": "送程給事知越州",
    "author": "陳侗",
    "paragraphs": [
      "夕郎鄉思滿江皋，晝錦東歸意氣豪。",
      "侯國臺門牙戟盛，使君樓艓隼旟高。",
      "瑣窗暮入曾批敕，仙殿晨趨罷染毫。",
      "曲水春風修禊飲，卧龍山雨望秋濤。",
      "番禺已有金湯惠，秦望應先衮綍褒。",
      "莫戀蓬萊便棲志，佇看拂拭呂虔刀。"
    ],
    "added_time": "2026-01-02 02:48:23"
  },
  {
    "source_file": "poet.song.187000.json",
    "title": "送商府判",
    "author": "華岳",
    "paragraphs": [
      "比年十月君初來，梅花破雪迎君開。",
      "自從佐劍壽民脈，凋山瘵水皆春臺。",
      "去年七月君開府，燕燕鶑鶑爲君舞。",
      "五日盡蟄潭底龍，千里應無市中虎。",
      "今年二月君將歸，風牽回柳縈君衣。",
      "君衣不作回柳轉，直上雲端朝紫微。",
      "紫微有館名西掖，珠玉羅鈿瞰金碧。",
      "郎星卿月謾徘徊，箇中自是神仙宅。",
      "紫微有山名大坡，烏飛豸立冠峨峨。",
      "一聲霹靂震天地，萬里腥血流江河。",
      "紫微有旨垂丹冊，二者于斯請君擇。",
      "便須東取元化鈞，談笑從容正疆埸。",
      "君家事業銘冠裳，鸞鳳指日鳴朝陽。",
      "伊洛諸公有政事，洙泗諸子無文章。",
      "稟違展轉情難處，溪上恩波湛今古。",
      "東風吹恨入長亭，零落桃花淚如雨。"
    ],
    "added_time": "2026-01-02 02:48:53"
  },
  {
    "source_file": "poet.song.145000.json",
    "title": "聽雨軒四首  其一",
    "author": "李洪",
    "paragraphs": [
      "春到池塘草自青，飛花時度破窗櫺。",
      "恨無好句追顔謝，頼有鳴蛙鼓吹聽。"
    ],
    "added_time": "2026-01-02 02:50:08"
  },
  {
    "source_file": "poet.song.26000.json",
    "title": "西岡僦居",
    "author": "文同",
    "paragraphs": [
      "出官在秦蜀，始末凡十年。",
      "所治得公宇，靡不完且堅。",
      "中堂與挾廊，角翼相鈎聯。",
      "領屬僅十口，出處皆安便。",
      "冬夏惡風日，侵薄曾無緣。",
      "今年歸中都，職事叨磨鉛。",
      "未免僦屋住，敢謂須華鮮。",
      "西岡頗幽僻，愛此遠市廛。",
      "問得王氏居，十楹月四千。",
      "床榻案几外，空處無一椽。",
      "匽溷及井竈，坼壁皆相連。",
      "經庳須俯首，過隘常側肩。",
      "所謂十口者，日繞蝸殻旋。",
      "前時大暑中，幾不禁袢延。",
      "鬰若鼎釜炊，局如狴犴攣。",
      "走蝎過亂蟻，飛蚊劇群蟬。",
      "今日幸過之，復畏明日然。",
      "喜見白露節，相賀肌肉全。",
      "如何下淫雨，曉夕常綿綿。",
      "瓦破榱棟漏，柱陷牆垣穿。",
      "惟供改席坐，豈暇安枕眠。",
      "中庭止數步，深已可載船。",
      "盡室徒跣行，一起復一顛。",
      "京師費耗地，居止實重遷。",
      "俸料計月入，外得無幾錢。",
      "却思已過分，僅免親犁田。",
      "自望於古人，若地而升天。",
      "小廬焦生高，陋巷顔子賢。",
      "引之諭妻孥，吾道宜此焉。",
      "猶勝比鄰者，寒突無晨烟。"
    ],
    "added_time": "2026-01-02 02:50:29"
  },
  {
    "source_file": "poet.song.173000.json",
    "title": "旅舍七首  其四",
    "author": "敖陶孫",
    "paragraphs": [
      "齧雪蘇州年，嘿數天再閏。",
      "當時賈長頭，霜桐送孤韵。",
      "今年貧更惡，交友雲散盡。",
      "收自緗楮林，博閲先後進。",
      "縱橫略千家，詣處合一印。",
      "文章何當工，一死差可忍。"
    ],
    "added_time": "2026-01-02 02:50:35"
  },
  {
    "source_file": "poet.song.215000.json",
    "title": "慈恩涇老請贊",
    "author": "釋妙倫",
    "paragraphs": [
      "兩耳全聵，雙目半昏。",
      "涇清渭濁，誰與辨論。",
      "只麽廝淈𣸩，狼藉破沙盆。",
      "有箇不唧𠺕底，剛要面前塗糊背後揩抹。",
      "黑漫漫地恰似雲屯挂向壽峰頂上，往往喚作南山古樹根。"
    ],
    "added_time": "2026-01-02 02:51:41"
  },
  {
    "source_file": "poet.song.155000.json",
    "title": "渡湖過大浩寺",
    "author": "王質",
    "paragraphs": [
      "亂莎茁茁水皴皴，紅葉黄花各自春。",
      "隔竹歌呼知叟醉，倚松疎嬾見僧真。",
      "有時柏子捎衣落，無數松枝刺眼頻。",
      "山頂斜陽纔慘淡，草顛多露已橫陳。"
    ],
    "added_time": "2026-01-02 02:51:53"
  },
  {
    "source_file": "poet.song.223000.json",
    "title": "次韻弟觀用王介甫桃源行韻寫感爲西湖行",
    "author": "陳著",
    "paragraphs": [
      "錢塘江頭駐龍馬，西湖風光甲天下。",
      "西湖西邊屋萬閒，中有沈沈醉花者。",
      "鶑鶑燕燕日日春，萍虀豆粥蠟代薪。",
      "黑殺吹飈忽過江，憂貽君父辱在臣。",
      "烽火連天天已近，浪將督師答天問。",
      "畏縮不前江神嗔，坐受排牆侶西晉。",
      "我行六橋扇障塵，仰面發慟風岸巾。",
      "誤國至此臍莫噬，安得包胥哭向秦。"
    ],
    "added_time": "2026-01-02 02:52:04"
  },
  {
    "source_file": "poet.song.205000.json",
    "title": "和後村問訊水南失約二首  其一",
    "author": "林希逸",
    "paragraphs": [
      "憶昔從容陪燕几，別來岑寂守漁蓑。",
      "論談苦羨江河决，離索深慙歲月磨。",
      "覿面難逢善知識，鈍根空比老禪和。",
      "當時言語何曾會，路滑山高敢再過。"
    ],
    "added_time": "2026-01-02 02:53:06"
  },
  {
    "source_file": "poet.song.205000.json",
    "title": "和後村問訊水南失約二首  其二",
    "author": "林希逸",
    "paragraphs": [
      "學荒久欠親談麈，居僻誰同理釣蓑。",
      "砂欲作糜那解飽，磚難成鏡只空磨。",
      "出乘雪興思安道，歸逐風吟笑志和。",
      "頼有先生前約在，掃門直候愈軒過。"
    ],
    "added_time": "2026-01-02 02:53:06"
  },
  {
    "source_file": "poet.song.187000.json",
    "title": "慰吳吉甫縣尉",
    "author": "華岳",
    "paragraphs": [
      "子鍼如京師，一室膏鼎臠。",
      "兄室雖被戕，一妻猶可免。",
      "伯奢事行役，八子俱蹂踐。",
      "兄家禍雖劇，一女特婉孌。",
      "女死固可傷，殊未敵冠冕。",
      "妻在固全軀，喪女憂莫遣。",
      "大厦既灰飛，豐儲皆席卷。",
      "鶺鴒起嘆嗟，鸞凰徒展轉。",
      "我昔以難勤，荷兄垂勸勉。",
      "兄今以難告，倍覺淚淟涊。",
      "泛觀天之理，禍福嘗相反。",
      "有難既不死，他時非淺淺。",
      "去兄一牛鳴，爲地良非遠。",
      "不能見兄慰，面目實有靦。",
      "自料吾與兄，氣量及者鮮。",
      "胡爲蒼者天，與子獨羈蹇。"
    ],
    "added_time": "2026-01-02 02:53:36"
  },
  {
    "source_file": "poet.song.26000.json",
    "title": "秋居覽景因感所事",
    "author": "文同",
    "paragraphs": [
      "閒居閉窮巷，拙者誠所宜。",
      "掩書坐前楹，默與天理期。",
      "是時新雨收，物物含秋姿。",
      "疏檐正殘日，曲几方凉颸。",
      "群雀下空階，逐逐顧且隨。",
      "微蟲出幽隙，繞繞行復飛。",
      "疏篁挺堅勁，不並草木衰。",
      "叢蘭吐芬芳，豈畏霜露知。",
      "觀此動與植，一一全天資。",
      "因念物稟生，有性各異持。",
      "夫人爲靈者，仁義實所尸。",
      "胡爲智巧役，所有日夜隳。",
      "不能保其元，妄事紛擾爲。",
      "汲汲以就死，所耗無纖釐。",
      "還本既不完，何用冠且衣。",
      "余因激所遇，攬筆成此詩。",
      "庶哉學者心，讀已而悟茲。"
    ],
    "added_time": "2026-01-02 02:53:42"
  },
  {
    "source_file": "poet.song.44000.json",
    "title": "送程給事知越州",
    "author": "杜紘",
    "paragraphs": [
      "大旆高牙不爲榮，錦衣過鄉無可喜。",
      "長安久客厭塵土，得見青山與流水。",
      "高帆大檝駕吳艘，直指東南不留止。",
      "昔人蓴鱸有高興，乍到江國真快耳。",
      "蓬萊危閣切蒼霞，湖面百頃秋光裏。",
      "野鳬江鷗點白煙，紅蕖蓼花照清泚。",
      "星辰影動落簷前，鼓角聲雄來地底。",
      "越國強大今尚富，海陸百貨填井里。",
      "我公才高出人頭，人所爲難公則易。",
      "暫辭青瑣擁朱轓，飽得閑暇窮勝地。",
      "高情灑落白雲中，日從賓筵二三子。",
      "薄余曾得侍公顔，喜見仙骨清照几。",
      "稽山千古鍾秀氣，四明五雲有幽致。",
      "朝浥沆瀣食倉精，暮襲鴻濛餐氣蘂。",
      "可以養公之長生，可以輔公之高思。",
      "富貴儻來可奈何，經濟未施聊自寄。",
      "相如歲晚更倦遊，客路崎嶇勞馬箠。",
      "麤官無補官家事，冗食徒索太倉米。",
      "五湖七澤不得到，惆悵浮生輕自棄。",
      "得公旌旗先入吳，願從此去爲公吏。"
    ],
    "added_time": "2026-01-02 02:54:07"
  },
  {
    "source_file": "poet.song.197000.json",
    "title": "賀林正字",
    "author": "曾由基",
    "paragraphs": [
      "道山羣玉聚，前輩說乾淳。",
      "近代豈乏士，清時頼有君。",
      "誰傳艾軒派，喜得嫡孫親。",
      "所欠非榮進，名流萬古芬。"
    ],
    "added_time": "2026-01-02 02:54:12"
  },
  {
    "source_file": "poet.song.155000.json",
    "title": "和虞相喜雪二首  其一",
    "author": "王質",
    "paragraphs": [
      "縞夜寒輝花雨天，洒空飛羽箭離弮。",
      "普開薝蔔諸天供，大展兜羅萬里綿。",
      "見在十方惟此佛，後來千古說今年。",
      "乾坤正頼君調理，未用輕尋范蠡船。"
    ],
    "added_time": "2026-01-02 02:54:18"
  },
  {
    "source_file": "poet.song.145000.json",
    "title": "游武夷二絕  其二",
    "author": "李洪",
    "paragraphs": [
      "野水溶溶易滿堤，十分强半麥成畦。",
      "我來宴坐久無語，日暮春深鶑亂啼。"
    ],
    "added_time": "2026-01-02 02:54:39"
  },
  {
    "source_file": "poet.song.241000.json",
    "title": "答陳植父",
    "author": "林景熙",
    "paragraphs": [
      "衡門愁絕坐詩窮，瘦策荒途况此翁。",
      "流水年華孤月在，黄花心事幾人同。",
      "鄉書杳杳迎江雁，客枕蕭蕭避井桐。",
      "昨夜蓴鱸應入夢，扁舟歸去及秋風。"
    ],
    "added_time": "2026-01-02 02:55:17"
  },
  {
    "source_file": "poet.song.205000.json",
    "title": "晚晴",
    "author": "林希逸",
    "paragraphs": [
      "雲收風止晚晴初，池減波痕見綠蒲。",
      "鷺入田行如數步，鴉隨林去似相呼。",
      "賦形宇宙真如寄，息意林泉不是迂。",
      "疏柳欲黄楓漸赤，來今去古幾榮枯。"
    ],
    "added_time": "2026-01-02 02:55:32"
  },
  {
    "source_file": "poet.song.163000.json",
    "title": "題蕭叔原江山圖畫",
    "author": "曾丰",
    "paragraphs": [
      "玻璃橫眠蒼玉立，一段清姿天幻出。",
      "霞作丹漿雲墨汁，恢張太素以爲質。",
      "一時盤古縱橫筆，萬古玄冥濃淡色。",
      "乾坤兩間一亭中，立人自下酬答功。",
      "酒盞碁枰意氣充，薰爐茗椀情性融。",
      "耳閼目閼還大道，聲塵色塵入長空。",
      "客來且伴主人醉，機械客猶梏仁智。",
      "未知二者一之贅，休言一者贅之細。",
      "上人已悟細之至，何當更悟也無細，若至之謂□□□。"
    ],
    "added_time": "2026-01-02 02:56:03"
  },
  {
    "source_file": "poet.song.248000.json",
    "title": "題節婦馮氏傳後用南翁韻",
    "author": "徐瑞",
    "paragraphs": [
      "夫征婦孕判居行，夫沒兒存婦節清。",
      "不背所天終此義，信知有欲甚于生。",
      "芳名真足留千載，百僞無如仗一誠。",
      "定謚何人敢當筆，春秋萬古自昭明。"
    ],
    "added_time": "2026-01-02 02:56:03"
  },
  {
    "source_file": "poet.song.26000.json",
    "title": "送周介之學士通判定州  其一",
    "author": "文同",
    "paragraphs": [
      "紫垣之東藩，群宇合四翼。",
      "天家積圖史，編簡何萬億。",
      "介之才藝選，此地典文墨。",
      "縱橫四部內，騁驟千古力。",
      "久爲光祿校，頗倦承明直。",
      "嘗言石渠樹，五見弄春色。",
      "前自啟君相，得請均外職。",
      "翩然駕別乘，去矣大河北。"
    ],
    "added_time": "2026-01-02 02:56:38"
  },
  {
    "source_file": "poet.song.26000.json",
    "title": "送周介之學士通判定州  其二",
    "author": "文同",
    "paragraphs": [
      "河北扼虜要，定武承其咽。",
      "分道宿勁兵，望之爲中權。",
      "朝廷倚注地，擇用須材賢。",
      "黠獫讋所聞，射獵不敢邊。",
      "茲焉勢愈重，豈謂甲馬然。",
      "將軍廟堂老，御史蓬瀛仙。",
      "合謀運潛略，勝氣壓古燕。",
      "惟當陪緩带，壺觴鈴閣前。"
    ],
    "added_time": "2026-01-02 02:56:38"
  },
  {
    "source_file": "poet.song.233000.json",
    "title": "贈楊子中",
    "author": "陳允平",
    "paragraphs": [
      "鳳梧鸞竹鬰青葱，文氣沖沖五色虹。",
      "囊裏短歌唐李賀，酒邊奇字漢揚雄。",
      "銅鋪雨後芭蕉綠，石井霜前薜荔紅。",
      "茶竈筆牀隨處有，等閑留客坐春風。"
    ],
    "added_time": "2026-01-02 02:57:12"
  },
  {
    "source_file": "poet.song.205000.json",
    "title": "送陳莆田",
    "author": "林希逸",
    "paragraphs": [
      "邑以灘名處處同，此灘加似打頭風。",
      "吟多正恐招窮鬼，怨作無端謗殺公。",
      "怒欲懷磚嗟薄俗，義爲全璧頼宗工。",
      "衡寒溪上携琴去，羞澀囊如子美空。"
    ],
    "added_time": "2026-01-02 02:58:58"
  },
  {
    "source_file": "poet.song.108000.json",
    "title": "題勝業悅亭",
    "author": "胡寅",
    "paragraphs": [
      "欲結衡山茅，未買脩竹徑。",
      "杖藜借危亭，面勢五峯正。",
      "何人縱惡木，牆外巧翳映。",
      "揮斤快望眼，岳色涵空鏡。",
      "連岫忽生雲，又厄登臨興。",
      "吹開指顧間，獨立西風勁。",
      "天機進人事，衆定兩相勝。",
      "不競獨此心，萬象同一瑩。"
    ],
    "added_time": "2026-01-02 02:59:11"
  },
  {
    "source_file": "poet.song.108000.json",
    "title": "古今豪逸自放之士鮮不嗜酒以其類也雖以此致失者不少而清坐不飲醒眼看醉人亦未必盡得蓋可考矣予好飲而嘗患不給二頃種秫之念往來於懷世網嬰之未有其會因作五言酒詩一百韻以寄吾意雖寄古人陳迹并及酒德之大概以爲開闢醉鄉之羽檄參差反復不能論次也同年兄唐仲章聞而悅之因錄以寄庶幾茲鄉他日不乏寶鄰爾",
    "author": "胡寅",
    "paragraphs": [
      "美祿無過酒，星泉奠兩儀。",
      "端由皆作聖，意趣少人知。",
      "肇命惟元祀，迎春祝壽祺。",
      "功深資藥石，力厚起疲羸。",
      "若羨千鍾美，休嫌九醖遲。",
      "忘情惟大禹，無量乃宣尼。",
      "抔飲觴初濫，留連禍始基。",
      "先王防以禮，後世利其資。",
      "默識人情異，參稽俗習移。",
      "放懷無事矣，問口縱言之。",
      "惑溺終長夜，奢殘竟作池。",
      "包茅齊服楚，奏鼓胤征羲。",
      "大澤斬蛇後，當爐折券時。",
      "彭城正高會，睢水已填尸。",
      "謫去憂占鵩，歸來喜受釐。",
      "缾盆感田父，餔餟念湘纍。",
      "壑谷中宵問，糟丘一簣虧。",
      "怒排樊噲盾，吐卧允之頤。",
      "擊幘籠錢鳳，爭權殺魏其。",
      "脫靴慚力士，飛燕忤楊妃。",
      "司隸要殊切，虞人獵已馳。",
      "魏文敦信義，王猛用鈐鎚。",
      "有客言雖吃，何人字識奇。",
      "裸身荒已甚，滌器事還卑。",
      "軟飽深形頌，醒狂屈受譏。",
      "雖將齊物我，亦合悼功緦。",
      "渭水歌初闋，高陽伴蚤稀。",
      "湖船回太白，水殿燕西施。",
      "薤露停杯唱，鯨魚入海騎。",
      "緬懷七子會，悵望八仙期。",
      "瀟灑斜川影，風流曲水湄。",
      "日斜休百拜，罍恥便三辭。",
      "頭上巾頻漉，腰間鍤自隨。",
      "諒難操北斗，且復坐東籬。",
      "西海桃垂實，南山豆落萁。",
      "無違商士誥，宜葺杜康祠。",
      "李脫朱溫穽，劉爲石勒縻。",
      "死生當有在，王伯豈由斯。",
      "五斗酲方解，三人影對嬉。",
      "高談傾坐聽，痛飲亦吾師。",
      "責味曾圍魯，提筒更憶郫。",
      "安能洗晏粉，聊復漲黄陂。",
      "章子以孝顯，酆舒因俊危。",
      "夫妻不成屬，父母或貽罹。",
      "詎比華茵污，寧虞窟室隳。",
      "壁懸疑角影，車載號鴟夷。",
      "口不掛臧否，醯猶和薄醨。",
      "立苗諷鋤惡，種秫待充饑。",
      "雨落香檀注，春融綠髓脂。",
      "雲輕浮蟻子，金嫩寫鵝兒。",
      "滴滴葡萄顆，涵涵鸚鵡巵。",
      "胸吞九雲夢，筆走萬蛟螭。",
      "風月江山好，賓朋笑語宜。",
      "繡簾初靜捲，銀燭已高垂。",
      "儼雅神仙坐，紛羅水陸奇。",
      "色深迷琥珀，光溢艷琉璃。",
      "綠笛翻羅袖，紅潮上玉肌。",
      "獻酬俱繾綣，沾洽盡融怡。",
      "不問簷花落，惟愁畫角吹。",
      "初筵何抑抑，屢舞忽僛僛。",
      "寒食梨花發，重陽菊蕊披。",
      "龍山猶可想，洛浦尚能追。",
      "月滿倚瓊樹，雨餘攀柳枝。",
      "高飛鴻鵠遠，左手蟹螯持。",
      "賢聖分清濁，青齊辨等衰。",
      "市沽難共食，家釀恐成私。",
      "算爵商壺矢，忘杯泥夾棋。",
      "資深酣道韻，端的露天倪。",
      "翠竹沉雲色，酴醿浸玉蕤。",
      "過咽輸浩渺，赴吻重漣漪。",
      "捲盡青荷葉，顛飄白接籬。",
      "野畦供鼓吹，幽鳥奏塤箎。",
      "但看朱成碧，那知玉作瓷。",
      "長瓶卧荒草，山郭颭青旗。",
      "目井欣投轄，窺門悵縶驪。",
      "提壺留客住，杜宇勸人歸。",
      "碧嶂下紅日，飛霜點黑髭。",
      "邴原良自苦，畢卓未爲癡。",
      "處士林泉適，騷人景物悲。",
      "放臣離國恨，遷客去鄉思。",
      "須藉杯中物，聊舒鏡裏眉。",
      "蹔時澆磊磈，到處吐虹霓。",
      "但戒零霜露，無勞灑涕洟。",
      "從教禁網密，莫遣醉鄉迷。",
      "爲沃塵生肺，應防水尅脾。",
      "破除閒病惱，斷送老頭皮。",
      "埋玉空煩酹，揮金莫計貲。",
      "三行何法制，五齊孰官司。",
      "喜怒或交作，陰陽因并毗。",
      "達人眇天地，曲士謹毫釐。",
      "夜汲文園井，朝餐大谷梨。",
      "渴心便淥醑，大戶怕甘酏。",
      "滋味將何比，經綸倘在茲。",
      "一尊常準擬，三頃要耘治。",
      "吾道久榛莽，世途多虎貔。",
      "黄封憶內醖，絺繡念宗彝。",
      "傅說膺新命，曹參守舊規。",
      "羣生思覆護，寰海厭澆漓。",
      "倘負膏肓疾，須憑國手醫。",
      "欲傳方法者，把盞詠吾詩。"
    ],
    "added_time": "2026-01-02 02:59:11"
  },
  {
    "source_file": "poet.song.108000.json",
    "title": "送黎才翁往荆門",
    "author": "胡寅",
    "paragraphs": [
      "聖道原來不易窮，君今何處覓同風。",
      "唐虞世遠精神在，鄒魯人歸事業崇。",
      "德性未尊須强學，道心纔勝即收功。",
      "他時杯酒論暌闊，應有微言激懦衷。"
    ],
    "added_time": "2026-01-02 02:59:11"
  },
  {
    "source_file": "poet.song.108000.json",
    "title": "文定題范氏壁次韻",
    "author": "胡寅",
    "paragraphs": [
      "四海兵戈裏，一家風雨中。",
      "逢人問消息，策杖去西東。",
      "歷數前朝亂，何曾掃地空。",
      "山居自有樂，時對主人翁。"
    ],
    "added_time": "2026-01-02 02:59:11"
  },
  {
    "source_file": "poet.song.108000.json",
    "title": "初至青湘聞安仁帥司爲曹成所襲四首  其一",
    "author": "胡寅",
    "paragraphs": [
      "風急灘聲亂，雲紅雪意酣。",
      "空庭初霰集，寒硯忽冰涵。",
      "天造推移密，人情冷煖諳。",
      "江頭聊問信，春到一枝南。"
    ],
    "added_time": "2026-01-02 02:59:11"
  },
  {
    "source_file": "poet.song.26000.json",
    "title": "送王恪司門知絳州",
    "author": "文同",
    "paragraphs": [
      "絳守園池天下誇，紹述有記詞聱牙。",
      "蒼官青士左右樹，神君仙人高下花。",
      "遠水依然尚鈎带，舊門想已無靴檛。",
      "自憐俗狀不能到，此去羨君專宴衙。"
    ],
    "added_time": "2026-01-02 02:59:29"
  },
  {
    "source_file": "poet.song.36000.json",
    "title": "偈八首  其五",
    "author": "釋仁勇",
    "paragraphs": [
      "風鳴條，雨破塊，曉來枕上鶑聲碎。",
      "蝦𢋙蚯蚓一時鳴，妙德空生都不會。",
      "都不會，三箇成群，四箇作隊。",
      "”。"
    ],
    "added_time": "2026-01-02 02:59:31"
  },
  {
    "source_file": "poet.song.197000.json",
    "title": "偶作  其一",
    "author": "曾由基",
    "paragraphs": [
      "才退愁無友，時艱悔有家。",
      "鄉心慙杜宇，世事付楊花。"
    ],
    "added_time": "2026-01-02 02:59:39"
  },
  {
    "source_file": "poet.song.197000.json",
    "title": "偶作  其二",
    "author": "曾由基",
    "paragraphs": [
      "故山荏苒失歸期，顔尚如丹鬢已絲。",
      "憶昔師門傳拙賦，迄今客路懶工詩。",
      "不傷遲暮無豪舉，却喜聰明減舊時。",
      "便把蝸廬題退隠，何時買得草堂基。"
    ],
    "added_time": "2026-01-02 02:59:39"
  },
  {
    "source_file": "poet.song.163000.json",
    "title": "應童子科歐陽文成覓詩漫以塞責",
    "author": "曾丰",
    "paragraphs": [
      "廬陵童子謂姓李，臨川童子謂姓王。",
      "二子讀書選德殿，氣吐虹蜺口翻漿。",
      "六經諸子成串落，天子喜之移御床。",
      "奏對首肯去目送，青衫黄牒恩異常。",
      "江西得此二童子，後生氣倍聲名場。",
      "前聞但有晏元獻，今繼者誰其歐陽。",
      "身軀眇小膽氣大，齒髮幼艾言語蒼。",
      "况能大書開龍蛇，一字欲作千尺强。",
      "明年試罷春晝長，低頭拾官回未忙。",
      "馬蹄輕踏百草香，鶑花助喜酒助狂。",
      "長裾短刺傾侯王，早著歸鞭榮故鄉，我其俟之螺水傍。"
    ],
    "added_time": "2026-01-02 02:59:52"
  },
  {
    "source_file": "poet.song.187000.json",
    "title": "二月二日即事",
    "author": "華岳",
    "paragraphs": [
      "春潮昨夜沒平灘，一雨催花色半含。",
      "鴈喚元宵歸塞北，燕銜新社到江南。",
      "無歡不必遊花籍，有病何須置藥籃。",
      "只把公忠答天地，從教兒女閙冠簪。"
    ],
    "added_time": "2026-01-02 03:00:15"
  },
  {
    "source_file": "poet.song.44000.json",
    "title": "江上值雪效歐陽體限不以鹽玉鶴鷺絮蝶飛舞之類爲比仍不使皓白潔素等字次子由韵",
    "author": "蘇軾",
    "paragraphs": [
      "縮頸夜眠如凍龜，雪來惟有客先知。",
      "江邊曉起浩無際，樹杪風多寒更吹。",
      "青山有似少年子，一夕變盡滄浪髭。",
      "方知陽氣在流水，沙上盈尺江無澌。",
      "隨風顛倒紛不擇，下滿坑谷高陵危。",
      "江空野闊落不見，入戶但覺輕絲絲。",
      "沾裳細看若刻鏤，豈有一一天工爲。",
      "霍然一揮遍九野，吁此權柄誰執持。",
      "世間苦樂知有幾，今我幸免沾膚肌。",
      "山夫只見壓樵擔，豈知带酒飄歌兒。",
      "天王臨軒喜有麥，宰相獻壽嘉及時。",
      "凍吟書生筆欲折，夜織貧女寒無幃。",
      "高人著屐踏冷冽，飄拂巾帽真仙姿。",
      "野僧斫路出門去，寒液滿鼻清淋漓。",
      "灑袍入袖濕靴底，亦有執板趨階墀。",
      "舟中行客何所愛，願得獵騎當風披。",
      "草中咻咻有寒兔，孤隼下擊千夫馳。",
      "敲冰煮鹿最可樂，我雖不飲强倒卮。",
      "楚人自古好弋獵，誰能往者我欲隨。",
      "紛紜旋轉從滿面，馬上操筆爲賦之。"
    ],
    "added_time": "2026-01-02 03:00:16"
  },
  {
    "source_file": "poet.song.241000.json",
    "title": "客懷",
    "author": "林景熙",
    "paragraphs": [
      "道出簫臺北，青鞋第幾山。",
      "看雲生遠思，臨水覺衰顔。",
      "石室猿空老，花時燕獨還。",
      "春光已愁寂，况復在兵間。"
    ],
    "added_time": "2026-01-02 03:00:33"
  },
  {
    "source_file": "poet.song.137000.json",
    "title": "頃乾道辛卯歲三月望夜與周子充內翰泛舟石湖松江之間夜艾歸宿農圃距今淳熙己亥九年矣余先得歸田復以是夕泛湖有懷昔遊賦詩紀事",
    "author": "范成大",
    "paragraphs": [
      "石湖花月浮春空，憶共仙人同短篷。",
      "三更半醉吹笛去，櫂入濕銀天鏡中。",
      "鶴鳴喚歸斗未沒，却步扶疎花底月。",
      "不知行到碧桃邊，但見天風吹積雪。",
      "月圓月缺今幾回，依舊滿湖金碧堆。",
      "仙人還上玉堂宿，合有片時清夢來。",
      "一笑流光飛電抹，嫦娥相對兩愁絕。",
      "桂枝應亦老無花，蟾兔不須疑鶴髮。"
    ],
    "added_time": "2026-01-02 03:00:38"
  },
  {
    "source_file": "poet.song.155000.json",
    "title": "謝范西叔惠詩",
    "author": "王質",
    "paragraphs": [
      "世間無可似君詩，兔杵聲寒露脚飛。",
      "頷下驪珠能奪取，袖中滄海更携歸。",
      "久荒此事成疎懶，頼有斯人爲發揮。",
      "佳處不隨車馬得，但扶古堞看斜暉。"
    ],
    "added_time": "2026-01-02 03:00:48"
  },
  {
    "source_file": "poet.song.233000.json",
    "title": "聚景園",
    "author": "陳允平",
    "paragraphs": [
      "上苑韶光隔鳳城，十分春事屬流鶑。",
      "雨餘芳草欲無地，風定落花如有聲。",
      "柳榭雲深棲鸛鵲，櫸塘沙暖浴鵁鶄。",
      "年來翠輦經遊少，七十二亭空月明。"
    ],
    "added_time": "2026-01-02 03:01:53"
  },
  {
    "source_file": "poet.song.118000.json",
    "title": "周德貽得子以錢果爲貺僕不獲爲湯餠客賀之以詩",
    "author": "王十朋",
    "paragraphs": [
      "雙鯉來從古嵊州，喜聞英物誕東州。",
      "清和時節綠陰滿，秀異谿山佳氣浮。",
      "分貺金錢意殊厚，欲爲湯餠客無由。",
      "乃翁指日身龍虎，况有奇兒氣食牛。"
    ],
    "added_time": "2026-01-02 03:01:56"
  },
  {
    "source_file": "poet.song.187000.json",
    "title": "春日書懷",
    "author": "華岳",
    "paragraphs": [
      "紫褪紅銷到海棠，幾多遊俠爲渠忙。",
      "秋聲落盞鶑調曲，春色惱人花鬭香。",
      "羝乳雖能屈蘇武，牛衣終不卧王章。",
      "男兒多少英雄氣，只對東風醉幾場。"
    ],
    "added_time": "2026-01-02 03:03:08"
  },
  {
    "source_file": "poet.song.36000.json",
    "title": "偈五首  其二",
    "author": "釋悟真",
    "paragraphs": [
      "三面狸奴脚踏月，兩頭白牯手拏烟。",
      "戴冠碧兔立庭柏，脫殻烏龜飛上天。"
    ],
    "added_time": "2026-01-02 03:03:08"
  },
  {
    "source_file": "poet.song.187000.json",
    "title": "秋宵有感",
    "author": "華岳",
    "paragraphs": [
      "滿目秋容拂畫圖，敗荷衰柳接平蕪。",
      "西風刮地鴈聲落，寒月滿天人影孤。",
      "木耳有才持紫橐，楮皮無計換青蚨。",
      "不知此去功名事，還許封彝見也無。"
    ],
    "added_time": "2026-01-02 03:05:32"
  },
  {
    "source_file": "poet.song.12000.json",
    "title": "寄河東按察待制施正臣",
    "author": "宋祁",
    "paragraphs": [
      "并門迢遞駕朱輪，紫橐宮毫晦隙塵。",
      "幾眼带移貪事國，半生桐老苦傷春。",
      "比來置酒觴何屬，自此驚秋髮恐新。",
      "鼇署病夫期自代，眼中徧憶未歸人。"
    ],
    "added_time": "2026-01-02 03:06:46"
  },
  {
    "source_file": "poet.song.205000.json",
    "title": "題平遠軒",
    "author": "林希逸",
    "paragraphs": [
      "伊昔營此窗，眼前頗有趣。",
      "往來多勝流，必和壁間句。",
      "人事一凄凉，窗亦不如故。",
      "舊詩無一存，誰復闖其戶。",
      "新來改作之，好景欣再遇。",
      "清溪漾淺流，長松列古路。",
      "高下見青山，濃淡雲來去。",
      "西齋平遠名，移以扁其處。",
      "我闥納八荒，令人心領悟。",
      "星垂平野詩，雲征遠遊賦。",
      "倚欄拍手歌，百盞吸瓊露。"
    ],
    "added_time": "2026-01-02 03:07:23"
  },
  {
    "source_file": "poet.song.118000.json",
    "title": "又和趙仲永撫幹二首  其一",
    "author": "王十朋",
    "paragraphs": [
      "冰輪飛出暮雲端，更向蓬萊頂上看。",
      "端似虹橋翫金餠，絕勝華屋見銀盤。",
      "光浮酒面杯尤滑，清入詩腸句不寒。",
      "又與鑑湖添勝事，一時賓主盡鴛鸞。"
    ],
    "added_time": "2026-01-02 03:07:32"
  },
  {
    "source_file": "poet.song.233000.json",
    "title": "豐樂樓初成",
    "author": "陳允平",
    "paragraphs": [
      "紅塵飛不到闌干，十二朱簾捲暮寒。",
      "上苑鶑啼花木暗，六橋人散水雲寬。",
      "春風玉佩驂黄鶴，夜月瓊簫駐紫鸞。",
      "檐外青青楊柳色，幾回曾向畫船看。"
    ],
    "added_time": "2026-01-02 03:08:34"
  },
  {
    "source_file": "poet.song.108000.json",
    "title": "再遊嶽麓示法光其鄰道林人言陶士衡舊居也五絕  其五",
    "author": "胡寅",
    "paragraphs": [
      "草堂何日傍雲根，借問隣家兩足尊。",
      "欲買漁舟繫江樹，先憑屐齒記苔痕。"
    ],
    "added_time": "2026-01-02 03:09:54"
  },
  {
    "source_file": "poet.song.197000.json",
    "title": "公安",
    "author": "黄大受",
    "paragraphs": [
      "市人屋井底，棟與江堤平。",
      "大江壓堤來，浩浩勢欲傾。",
      "古堤騰長蛇，獨與江爭衡。",
      "積流增巨漲，飄突萬馬驚。",
      "油河與之合，盤渦沸淜騰。",
      "折旋聲洶涌，吞汲翻長鯨。",
      "微茫隔岸村，百尺崩沙赬。",
      "中流有行舟，來往如飛蠅。",
      "巨風推銀山，性命鴻毛輕。",
      "設險護東南，天巧如揭繩。",
      "用武莫若荆，豪雄所交爭。",
      "玄德欲興劉，於焉深經營。",
      "坐據此要湍，進退窺敵情。",
      "時事一阨塞，拂衣開西扃。",
      "至今聞西偏，城治餘丘陵。",
      "湯湯橫乎前，何畏百萬兵。",
      "善衛保其吭，坐待其師崩。",
      "更能用吾長，談笑收其贏。",
      "何者非神機，用之須人英。",
      "機略失所用，山川無常形。",
      "休兵不敢論，凄咽含餘情。"
    ],
    "added_time": "2026-01-02 03:11:31"
  },
  {
    "source_file": "poet.song.197000.json",
    "title": "中秋舟次沙津",
    "author": "黄大受",
    "paragraphs": [
      "去年中秋月，照我入桂城。",
      "今年中秋月，送我到江陵。",
      "桂林二千八百里，城邊買船發春水。",
      "瀟湘六月寒如冰，洞庭湖中秋氣生。",
      "峽江西來雪波急，片帆带雨烟中濕。",
      "胡雁不來蘆葦秋，風林淅瀝生人愁。",
      "反思前年風露好，月入金罇醉將倒。",
      "如今飄落千萬山，烟波瀰漫幾時還。",
      "露香堂中千百甕，玉瓶取醉風吹夢。",
      "今宵弦管閙繁華，燈火沙頭一萬家。",
      "爭似詩翁弄江月，微吟還自汲江花。"
    ],
    "added_time": "2026-01-02 03:11:31"
  },
  {
    "source_file": "poet.song.197000.json",
    "title": "鬰孤",
    "author": "黄大受",
    "paragraphs": [
      "臺高日欲暝，晚眺眼增明。",
      "疊嶂羅雲樹，雙流抱粉城。",
      "低浮烟萬棟，清送月三更。",
      "尚約秋吟夜，江聲带雨聽。"
    ],
    "added_time": "2026-01-02 03:11:31"
  },
  {
    "source_file": "poet.song.197000.json",
    "title": "病起",
    "author": "黄大受",
    "paragraphs": [
      "煮藥爐邊過一春，瘦骸唯與病相親。",
      "雨多藥裹易生暈，潤透巾紗懶拂塵。",
      "枕上最宜思過眚，靜中倒得養精神。",
      "不辭小現維摩詰，只恐今無問病人。"
    ],
    "added_time": "2026-01-02 03:11:31"
  },
  {
    "source_file": "poet.song.197000.json",
    "title": "枝江九日簡周宰",
    "author": "黄大受",
    "paragraphs": [
      "日車不照出郊車，門外天陰雲尚麤。",
      "青州未有居士供，白衣知是誰家奴。",
      "江山有恨橫饑眼，茱菊無情對卧壺。",
      "贏得閑關吟苦句，定無人敢喚催租。"
    ],
    "added_time": "2026-01-02 03:11:31"
  },
  {
    "source_file": "poet.song.215000.json",
    "title": "和思故人  其二",
    "author": "趙希逢",
    "paragraphs": [
      "握手論懷屢合并，自居謫籍玷時名。",
      "剡溪無路訪安道，北海何人知子卿。",
      "千里憑詩馳意馬，一樽頼酒破愁城。",
      "秋風若有南來鴈，未忘故人煩寄聲。"
    ],
    "added_time": "2026-01-02 03:12:23"
  },
  {
    "source_file": "poet.song.44000.json",
    "title": "新灘",
    "author": "蘇軾",
    "paragraphs": [
      "扁舟轉山曲，未至已先驚。",
      "白浪橫江起，槎牙似雪城。",
      "番番從高來，一一投澗坑。",
      "大魚不能上，暴鬣灘下橫。",
      "小魚散復合，瀺灂如遭烹。",
      "鸕鷀不敢下，飛過兩翅輕。",
      "白鷺誇瘦捷，插脚還敧傾。",
      "區區舟上人，薄技安敢呈。",
      "只應灘頭廟，頼此牛酒盈。"
    ],
    "added_time": "2026-01-02 03:12:34"
  },
  {
    "source_file": "poet.song.233000.json",
    "title": "有所思",
    "author": "何應龍",
    "paragraphs": [
      "曾倚空屏唱柳枝，一聲嬌逐暮雲低。",
      "重來只見流鶑在，立盡斜陽不肯啼。"
    ],
    "added_time": "2026-01-02 03:12:46"
  },
  {
    "source_file": "poet.song.12000.json",
    "title": "慶曆初召爲學士歲餘罷久之出守凡三十年還拜承旨感而成詠",
    "author": "宋祁",
    "paragraphs": [
      "十八年前玷玉堂，當時綠髮此蒼蒼。",
      "傷禽縱奮愁瘡重，廄馬雖還笑齒長。",
      "薰罷山爐飄暗燼，漱餘銅碗冰寒漿。",
      "須慚清切鑾坡地，不是吾人得性場。"
    ],
    "added_time": "2026-01-02 03:13:31"
  },
  {
    "source_file": "poet.song.101000.json",
    "title": "寄司錄朝奉兼簡伯壽",
    "author": "鄧肅",
    "paragraphs": [
      "老松古柏爭清勁，社稷元勳李文正。",
      "風流千古照人寒，家有白眉聲益振。",
      "十年遊宦落窮山，妾無衣帛日號寒。",
      "只餘凈業磨不去，駸駸筆勢江河寬。",
      "阿戎作詩更難偶，銀鈎仍復規顔柳。",
      "蒼藤千尺練敲冰，萬軸晶熒照窗牖。",
      "明月夜光兩相酬，束笋堆床曾不休。",
      "公家自有嘔心戒，豈容雕琢損天遊。",
      "嗟我無文出月脇，惟有蓬窗堆柿葉。",
      "如何分我三百萬，試掃危言助調燮。"
    ],
    "added_time": "2026-01-02 03:14:28"
  },
  {
    "source_file": "poet.song.173000.json",
    "title": "自鉛山歸上饒途中感興",
    "author": "陳文蔚",
    "paragraphs": [
      "來時積雪歸途熟，暗中流換驚時節。",
      "所幸康寧九十親，依然堂上垂華髮。",
      "隨意何當足甘旨，斑衣日戲慈顔悅。",
      "丈夫事業有用舍，窮通不必生分別。",
      "直須用力隨處處，無徒瀟灑送日月。",
      "嗟嗟世人泣岐路，東鄉久哉吾計决。",
      "終當緤馬扶桑樹，車行萬里誰能遏。",
      "慷慨自奮歌此章，老去不知情激烈。"
    ],
    "added_time": "2026-01-02 03:15:12"
  },
  {
    "source_file": "poet.song.197000.json",
    "title": "和趙景賢使君入昌溪即事",
    "author": "陽枋",
    "paragraphs": [
      "東出峽如筒，北行溪似線。",
      "晨發怯春寒，午炊喜破晛。",
      "灘高石嶔𡼭，浪急珠璣濺。",
      "平生憂患心，對此倍兢戰。",
      "棹夫捷如風，舞篙接飛縴。",
      "昔觀武陵圖，今見武陵面。",
      "巖叢放斧斤，掛壁發葱蒨。",
      "半天矗亂峰，橫烟鎖寒練。",
      "猿鳥生意深，詩筆寫豪健。",
      "先生巖壑姿，對此聊自厭。",
      "險極復推奇，一覽嗟未遍。",
      "老眼仰貪看，花生渾欲焰。",
      "人喚不回頭，决眥强自勉。",
      "造化藏秘奇，人生能幾見。",
      "夙昔困塵埃，比來得清玩。",
      "異境延高吟，勝覽愜幽念。",
      "直疑紫霧深，秘隠豐城劍。",
      "便欲於此中，遯世真無悶。",
      "朝餐色䰐鬖鬖，暮遊光瀲灧。",
      "還恐利名牽，回首成健羨。"
    ],
    "added_time": "2026-01-02 03:16:16"
  },
  {
    "source_file": "poet.song.118000.json",
    "title": "皇子建王生日",
    "author": "王十朋",
    "paragraphs": [
      "黄花過後梅花前，雲披愛日烘青天。",
      "月良陰剝陽欲旋，蓂餘八莢時半千。",
      "鬰葱佳氣燭星躔，帝子來從天日邊。",
      "淑質岐嶷貌端然，少親師傅學問專。",
      "六籍奧旨能心傳，百家諸司咸窮研。",
      "餘事翰墨工詩篇，平居爲善心拳拳。",
      "君親忠孝尤兩全，放遠聲色塵管絃。",
      "明窗自結賢聖緣，吾皇知子能擇賢。",
      "斷自宸衷愛不牽，九重一日丹詔宣。",
      "歡聲喜氣溢幅員，願王自愛思無愆。",
      "仰佩天眷奉周旋，保持王體如臨淵。",
      "日親端士遠佞便，紙上興衰鑒古先。",
      "誕宸朱邸錫玳筵，鼎來福祿方綿綿。",
      "不須丹竈求神仙，不用貝葉慕真詮。",
      "誠存性盡萬善圓，身與國壽俱千年。"
    ],
    "added_time": "2026-01-02 03:16:28"
  },
  {
    "source_file": "poet.song.221000.json",
    "title": "冬日雜言五首  其五",
    "author": "薛嵎",
    "paragraphs": [
      "布被烘來暖似湯，蒙頭高卧未昏黄。",
      "道人不是貪鼾睡，省事門中第一方。"
    ],
    "added_time": "2026-01-02 03:17:00"
  },
  {
    "source_file": "poet.song.12000.json",
    "title": "予既到郡有詔仍修唐書寄局中諸僚",
    "author": "宋祁",
    "paragraphs": [
      "一章通奏領州麾，詔許殘書得自隨。",
      "吾黨成章真小子，官中了事是癡兒。",
      "昏眸病入花爭亂，倦首搔餘雪半垂。",
      "所頼韋吳皆傑筆，劉生當見汗青期。"
    ],
    "added_time": "2026-01-02 03:17:02"
  },
  {
    "source_file": "poet.song.215000.json",
    "title": "和寄范茂卿",
    "author": "趙希逢",
    "paragraphs": [
      "揀芽雀舌乍辭枝，小杓分江欲試時。",
      "孤悶不知消幾椀，睡魔立使豎降旗。",
      "何人紫色分金餠，入口清泉生玉池。",
      "搜攪胸中書傳起，誰能捫腹不吟詩。"
    ],
    "added_time": "2026-01-02 03:17:10"
  },
  {
    "source_file": "poet.song.173000.json",
    "title": "荷湖行爲趙忠州壽",
    "author": "陳文蔚",
    "paragraphs": [
      "青山屋上名荷湖，故知下有神仙居。",
      "全似太華峰頭玉井樣，花開十丈世所無。",
      "自有天地此山有，誰人種得如船藕。",
      "造物不肯輕畀付，付與湛溪雲隠手。",
      "雲隠濟人陰德多，有如此藕痊沉痾。",
      "自煉還丹成九轉，方瞳點漆顔長酡。",
      "甚不愛飛霞千樹結蟠桃，甚不愛湛溪千頃漲葡萄。",
      "蟠桃入口那能甘比蜜，湛溪不抵酒滴真珠槽。",
      "愛蓮往往緣青壁，俯笑凡人無路覓。",
      "不知身世若爲高，但見照人雙眼碧。",
      "寄語峰頭十丈花，年年來伴棗如瓜。",
      "不須更記歲與月，只記山前雲隠家。"
    ],
    "added_time": "2026-01-02 03:18:31"
  },
  {
    "source_file": "poet.song.163000.json",
    "title": "張行甫許舍五羊館俸之厚俯而就薄來晉康相親爲學生師遣介迎候賦詩速行",
    "author": "曾丰",
    "paragraphs": [
      "出入交戰以義肥，卜商先覺後勿違。",
      "上下交征以利危，惠王後悔終何追。",
      "義利之差一毫爾，其繆遂至于千里。",
      "不差不繆今誰氏，嶺外眼中有之子。",
      "彼門如市挽不留，吾心如水從之遊。",
      "自能下學學箕裘，相期上對對冕旒。",
      "挑兮撻兮小豚犬，匡之直之古墳典。",
      "鑄鐵肯捐丹九轉，化龍寧吝墨一點。"
    ],
    "added_time": "2026-01-02 03:19:07"
  },
  {
    "source_file": "poet.song.163000.json",
    "title": "王元賓之子經紆道過我晉康臨行贈別",
    "author": "曾丰",
    "paragraphs": [
      "乃翁于我松梅竹，之子于翁芝蘭玉。",
      "薰薰藹藹仁義容，便便坦坦詩書腹。",
      "向來相訪魯東家，今來相訪洛南涯。",
      "飽參禪覺一宿別，精進射功三年差。",
      "家傳自許已跨竈，庭對相期毋媚奧。",
      "馬蹄歷塊且徐行，鵬背負天終遠到。"
    ],
    "added_time": "2026-01-02 03:19:07"
  },
  {
    "source_file": "poet.song.163000.json",
    "title": "清江何子發自荆湖宣撫幕客罷歸過我晉康投詩索報勉意塞請",
    "author": "曾丰",
    "paragraphs": [
      "南北新來尋舊盟，江淮襄漢又休兵。",
      "召還開府諸元帥，謝遣游談幾老生。",
      "背上琴聲忠憤激，腰間劍氣血冤腥。",
      "君不見老范相知小相沮，橫渠自反高自許。",
      "三略六韜付擲捐，中庸大學歸含咀。",
      "未遑盡發千古聖道機，猶不失爲一代士宗主。"
    ],
    "added_time": "2026-01-02 03:19:07"
  },
  {
    "source_file": "poet.song.163000.json",
    "title": "上浙東帥王尚書",
    "author": "曾丰",
    "paragraphs": [
      "太古犧媧氏，創爲琴與笙。",
      "氤氳弸混沌，噢咻擘冥莖。",
      "合氣歸三律，分音麗五行。",
      "未歌先協律，無韻不成聲。",
      "曲度初焉刌，詩機寖以萌。",
      "朝廷風化洽，里巷頌聲盈。",
      "玄鳥三夫倡，卿雲百辟賡。",
      "口姑隨所發，心自得其平。",
      "三代德爲政，四詩詞見情。",
      "揫收歸禮義，點檢中章程。",
      "傳久寧無雜，刪多亦已精。",
      "王通續似贅，束皙補疑贏。",
      "聖事難爲僭，時名可與爭。",
      "遒人中曠絕，樂府四紛更。",
      "體變從蘇李，枝分入遜鏗。",
      "舂容七字律，挺拔五言城。",
      "老杜收全氣，新功集大成。",
      "統經唐末亂，派轉國初清。",
      "歐定聖俞價，蘇成山谷名。",
      "江西容入社，天下指爲榮。",
      "顧我耽餘習，如今費半生。",
      "閑中無益作，醉裏不平鳴。",
      "改罷令兒誦，吟成喚客評。",
      "槁肝隨血嘔，枵腹欠書撐。",
      "亂稿囊成癭，狂題壁被黥。",
      "捫心終鹿鹿，掩俗强錚錚。",
      "要得誰然否，能爲我重輕。",
      "宗風晉王導，詩學漢匡衡。",
      "廢食毛錐子，忘年墨客卿。",
      "風騷潛出入，古律恣縱橫。",
      "造化隨機掇，江山與筆攖。",
      "千年傳有嫡，四海敵無勍。",
      "妙韵敺三籟，徽音逼六䪫。",
      "何當被金石，直可薦宗祊。",
      "宿傑饒先駕，新英聽主盟。",
      "聞韶醒耳閼，慕藺倒心旌。",
      "傴僂循涯進，慇懃曳屣迎。",
      "觀天醯甕坐，持斧郢門呈。",
      "魚未經燒尾，龍猶要點睛。",
      "金篦輕發膜，銀海驟增明。",
      "肯作招風木，甘爲附驥虻。",
      "龍門難得到，玉府不妨傾。",
      "乞我無嫌富，山巖可以盛。"
    ],
    "added_time": "2026-01-02 03:19:07"
  },
  {
    "source_file": "poet.song.163000.json",
    "title": "別陸德隆黄叔萬",
    "author": "曾丰",
    "paragraphs": [
      "辛丑隨浮梗，鍾陵得盍簪。",
      "潛藩門若市，歛板客如林。",
      "氣宇黄陂闊，詞源陸海深。",
      "二豪談正劇，一坐口俱瘖。",
      "詩社初容入，交盟後失尋。",
      "雲山千里眼，夢寐八年心。",
      "九陌迎連璧，孤燈話斷金。",
      "始猶疑面目，徐復記聲音。",
      "蝦菜隨宜簇，茅柴取意斟。",
      "行藏更見告，文行互相箴。",
      "憤敵常旁午，憂時半孔壬。",
      "清風晨揖袂，明月夕離襟。",
      "發纜東流岸，迴檣倒景岑。",
      "荆江隨地卷，蜀道與天侵。",
      "通守諸侯土，專彈百里琴。",
      "長才優拊字，暇日少登臨。",
      "隠士隆中卧，羈臣澤畔吟。",
      "青城山鬰積，赤壁樹陰森。",
      "哀樂歸巴曲，興亡入楚砧。",
      "把盃空弔古，搔首重傷今。",
      "擁戶鋒車急，開緘詔墨淋。",
      "抬頭高拱斗，引手上捫參。",
      "可畫安邊策，無韜活國鍼。",
      "寸心丹未了，雙鬢白那禁。",
      "顧我傷强矯，從今判陸沉。",
      "磨礱閑筆硯，摹寫亂魚禽。",
      "氣反風騷朴，聲收鄭衛淫。",
      "吾伊樵道上，欵乃釣磯陰。",
      "拔茹終無志，彈冠老不任。",
      "移書相答謝，吾突誓長黔。"
    ],
    "added_time": "2026-01-02 03:19:07"
  },
  {
    "source_file": "poet.song.111000.json",
    "title": "讀平險銘寄李漢老",
    "author": "劉子翬",
    "paragraphs": [
      "官侯鑿平劍浦灘，遊子不歌行路難。",
      "李公作銘垂不刊，峻峰激流生筆端。",
      "斯文豈但夸雄觀，寓理之奧開聾眢。",
      "惟人性天同廣胖，橫目立見分庭壇。",
      "紛敷蔽翳榛葦萑，騰逃鬰屈猿蛇蚖。",
      "銛剡獵利劍戟攢，離睽截裂趙魏韓。",
      "千崖百瀨中繞蟠，覆溺嵬岸糜堅完。",
      "胡爲氣舒貌顢頇，旁觀已洞其肺肝。",
      "浮思一縱坂走丸，不極不止巧力殫。",
      "塗膏然萁卒焦乾，萬古乾坤元自安。",
      "堂堂靈君司五官，乍臣乍叛勞控摶。",
      "日漸月磨如印刓，壯哉情枿牢盤還。",
      "躁謀欲驟加雕剜，慘若蕭斧臨髀髖。",
      "自腥夷之良可歎，何如含垢休索瘢。",
      "洒洒落落從中看，豁然四通裂囊簞。",
      "有如灘流平不湍，鑑靜天空秋月寒。",
      "療性此寔言中丹，至味淡薄誰能餐。",
      "我昔蒙公分剩殘，桐花城西路漫漫。",
      "裁牋屢喚南飛翰，何當澡瀹紉椒蘭。",
      "厚地爲屨天爲冠，從公上征鞭龍鸞。",
      "訪瞿追孔聊遊般，物外虛明如許寬。",
      "脚底日轉紅團欒，瑶池簉席一笑闌。",
      "春著萬象流餘懽，茲遊未遂心慱慱。",
      "吟餘北窗睡長鼾，清風時來撼琅玕。"
    ],
    "added_time": "2026-01-02 03:19:08"
  },
  {
    "source_file": "poet.song.187000.json",
    "title": "春遊有感",
    "author": "華岳",
    "paragraphs": [
      "上苑春工到海棠，老夫隨分爲春忙。",
      "朱絃轉枕鶑催拍，紅粉倚欄花鬭粧。",
      "吾道幾時曾損益，人心今日自炎凉。",
      "願言相約花前醉，一聽兒童號酒狂。"
    ],
    "added_time": "2026-01-02 03:19:09"
  },
  {
    "source_file": "poet.song.118000.json",
    "title": "次韵程泰之正字雪中五絕  其三",
    "author": "王十朋",
    "paragraphs": [
      "點綴工夫巧更奇，崑崙玉果半葳蕤。",
      "嗅梅咀雪欲腸斷，况讀高生人日詩。"
    ],
    "added_time": "2026-01-02 03:19:12"
  }
]