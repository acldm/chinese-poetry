[
  {
    "source_file": "poet.tang.43000.json",
    "title": "納涼聯句",
    "author": "韓愈",
    "paragraphs": [
      "遞嘯取遙風，微微近秋朔。",
      "金柔氣尚低，火老候愈濁。",
      "熙熙炎光流，竦竦高雲擢。",
      "閃紅驚蚴虯，凝赤聳山嶽。",
      "目林恐焚燒，耳井憶瀺灂。",
      "仰懼失交泰，非時結冰雹。",
      "化鄧渴且多，奔河誠已慤。",
      "暍道者誰子，叩商者何樂。",
      "洗矣得滂沱，感然鳴鸑鷟。",
      "嘉願苟未從，前心空緬邈。",
      "清砌千迴坐，冷環再三握。",
      "煩懷却星星，高意還卓卓。",
      "龍沈劇煮鱗，牛喘甚焚角。",
      "蟬煩鳴轉喝，烏噪飢不啄。",
      "晝蠅食案繁，宵蚋肌血渥。",
      "單絺厭已褫，長䈉倦還捉。",
      "幸茲得佳朋，於此蔭華桷。",
      "青熒文簟施，淡澉甘瓜濯。",
      "大壁曠凝淨，古畫奇駁犖。",
      "淒如羾寒門，皓若攢玉璞。",
      "埽寬延鮮飆，汲冷漬香穱。",
      "篚實摘林珍，盤殽饋禽㲉。",
      "空堂喜淹留，貧饌羞齷齪。",
      "殷勤相勸勉，左右加礱斲。",
      "賈勇發霜硎，爭前曜冰槊。",
      "微然草根響，先被詩情覺。",
      "感衰悲舊改，工異逞新貌。",
      "誰言擯朋老，猶自將心學。",
      "危檐不敢憑，朽機懼傾撲。",
      "青雲路難近，黃鶴足仍鋜。",
      "未能飲淵泉，立滯叫芳葯。",
      "與子昔睽離，嗟余苦屯剝。",
      "直道敗邪徑，拙謀傷巧諑。",
      "炎湖度氛氳，熱石行犖硞。",
      "痟肌夏尤甚，瘧渴秋更數。",
      "君顏不可覿，君手無由搦。",
      "今來沐新恩，庶見返鴻朴。",
      "儒庠恣游息，聖籍飽商搉。",
      "危行無低徊，正言免咿喔。",
      "車馬獲同驅，酒醪欣共欶。",
      "惟憂棄菅蒯，敢望侍帷幄。",
      "此志且何如，希君爲追琢。"
    ],
    "added_time": "2026-01-03 04:33:19"
  },
  {
    "source_file": "poet.tang.23000.json",
    "title": "九日宴集醉題郡樓兼呈周殷二判官",
    "author": "白居易",
    "paragraphs": [
      "前年九日餘杭郡，呼賓命宴虛白堂。",
      "去年九日到東洛，今年九日來吳鄉。",
      "兩邊蓬鬢一時白，三處菊花同色黃。",
      "一日日知添老病，一年年覺惜重陽。",
      "江南九月未搖落，柳青蒲綠稻穟香。",
      "姑蘇臺榭倚蒼靄，太湖山水含清光。",
      "可憐假日好天色，公門吏靜風景涼。",
      "榜舟鞭馬取賓客，掃樓拂席排壺觴。",
      "胡琴錚鏦指撥刺，吳娃美麗眉眼長。",
      "笙歌一曲思凝絕，金鈿再拜光低昂。",
      "日脚欲落備燈燭，風頭漸高加酒漿。",
      "觥醆豔飜菡萏葉，舞鬟擺落茱萸房。",
      "半酣憑檻起四顧，七堰八門六十坊。",
      "遠近高低寺間出，東西南北橋相望。",
      "水道脉分櫂鱗次，里閭碁布城冊方。",
      "人煙樹色無隙罅，十里一片青茫茫。",
      "自問有何才與政，高廳大館居中央。",
      "銅魚今乃澤國節，刺史是古吳都王。",
      "郊無戎馬郡無事，門有棨戟腰有章。",
      "盛時儻來合慚媿，壯歲忽去還感傷。",
      "從事醒歸應不可，使君醉倒亦何妨。",
      "請君停杯聽我語，此語真實非虛狂。",
      "五旬已過不爲夭，七十爲期蓋是常。",
      "須知菊酒登高會，從此多無二十場。"
    ],
    "added_time": "2026-01-03 04:33:56"
  },
  {
    "source_file": "poet.song.60000.json",
    "title": "次韵寄檢討",
    "author": "林敏修",
    "paragraphs": [
      "濟北淮南夢到稀，牢愁猶頼酒來微。",
      "欲知飯顆詩人瘦，政憶長鬚主簿肥。",
      "應世君方持手板，畏人我已著山衣。",
      "春來消息甚疏闊，徙倚高原惜寸暉。"
    ],
    "added_time": "2026-01-03 04:34:11"
  },
  {
    "source_file": "poet.tang.51000.json",
    "title": "暖酒",
    "author": "李白",
    "paragraphs": [
      "熱暖將來賓鐵文，暫時不動聚白雲。",
      "撥卻白雲見青天，掇頭裏許便乘仙。",
      "（見影宋蜀刻本《李太白文集》卷二十三。",
      "）（以上繆氏本《太白集》）。"
    ],
    "added_time": "2026-01-03 04:34:13"
  },
  {
    "source_file": "poet.song.193000.json",
    "title": "曾宣靖類見帖贊",
    "author": "岳珂",
    "paragraphs": [
      "公在嘉祐，輔政受遺如畢公高，勳烈堂堂，奉同而隮也。",
      "公在治平，清浄畫一如曹相國，德心休休，比規之隨也。",
      "公在熙寧，功成身退如裴中令，壽雋番考，樂以全其歸也。",
      "帖字宛然，既莊而復奇也。",
      "周密無間，筆法繇此推也。",
      "予得而藏，尚可以想麒麟之英姿也。"
    ],
    "added_time": "2026-01-03 04:34:25"
  },
  {
    "source_file": "poet.song.9000.json",
    "title": "雪後遊琅邪山聯句",
    "author": "刁繹",
    "paragraphs": [
      "南溪約幽尋，西嶺極遐觀。",
      "初陽色朦朧，殘雪光汗漫。",
      "相望樓殿間，宛在雲霄半。",
      "泉聲减琤淙，山勢欲飛竄。",
      "岩寒雨花霏，谷暖煙絮亂。",
      "幽鳥度喬林，驚猿折枯幹。",
      "決決漲溪流，輝輝披野岸。",
      "蘭芽吐尚微，冰乳凝未泮。",
      "佛屋對峰尖，禪庵倚崖斷。",
      "軒窗愛虛豁，赤白從漫漶。",
      "行敲玉玲琅，松溜珠璀璨。",
      "寜将瓊礫分，未省蘭蒿判。",
      "行幽兔迹深，瞩遠鴉翅緩。",
      "登宜阮孚屐，隱稱嵇康鍛。",
      "結遊賢躅多，鑱石清詩爛。",
      "極目窮躋攀，投隙違羈絆。",
      "榮觀太帝書，暫憇飛仙館。",
      "石立翠屏張，霞收丹錦散。",
      "覘坐客爐擁，負暄僧衲換。",
      "選勝唯務得，陟危寜復憚。",
      "誰乘泛海槎，直欲傍銀漢。",
      "况有凌雲才，何妨舉風翰。",
      "景多苦冥搜，歡觧惬佳玩。",
      "乃情慰懸想，昔傳非謾讕。",
      "題輿真莫儔，刻燭愧非伴。",
      "玉局共藏機，瑤琴越操縵。",
      "謠諺喜年豐，評文同月旦。",
      "大筆肆滂葩，小巫成泚汗。",
      "造適寓林泉，貪縈任冰炭。",
      "通侻去末禮，從容占奇段。",
      "促節歌更新，啣杯酌無筭。",
      "敢謂良會難，堪爲畫圖看。",
      "感慨非獨醒，賡酬毎三嘆。",
      "翔步雖異途，清懽歸一貫。",
      "灑落似青冥，拘攣豈狴犴。",
      "絕頂所見稀，清狂茲興罕。",
      "立飫謝珍鮮，行庖後樵爨。",
      "唯恐三節来，難留千騎駻。",
      "何時金鼇客，重親玉皇案。",
      "迴首念斯遊，馳精杳無畔。"
    ],
    "added_time": "2026-01-03 04:34:29"
  },
  {
    "source_file": "poet.song.9000.json",
    "title": "滁上間日陰晴聯句",
    "author": "刁繹",
    "paragraphs": [
      "陰晴淮海氣何殊，一昔風光互惨舒。",
      "大塊養春禆造化，繁雲間日蔽居諸。",
      "暖回沙磧催來鴈，寒徹冰池怯上魚。",
      "山色晦明如代謝，花枝涼曝似相於。",
      "朝暾忽蕩川原净，夕翳還籠井落疏。",
      "快適得朋釃醁酒，困眠無興讀殘書。",
      "虹霞灼灼飛琳館，煙靄濛濛襲隼旟。",
      "定與物情均燥濕，殆非星好有盈虚。",
      "連空雪意迷高桞，遶舍陽和坼嫩蔬。",
      "林外昏鴉啼野盡，城頭新月上簾初。"
    ],
    "added_time": "2026-01-03 04:34:29"
  },
  {
    "source_file": "poet.song.9000.json",
    "title": "雨後城上種蜀葵效轆轤體聯句",
    "author": "刁繹",
    "paragraphs": [
      "不惮移根遠，姑憐向日姿。",
      "春風從自得，夜雨况相資。",
      "敏速飛霜钁，婆娑擁碧枝。",
      "幽葩兹有待，雜卉漫多奇。",
      "野藿非余尙，庭蘭盍爾知。",
      "傾心安所守，衛足豈其私。",
      "得地何妨徙，干霄固可疑。",
      "采幢須夏節，綠餅與秋期。",
      "莫以藂生陋，唯其秀出宜。",
      "遷非拔茅進，愛豈揠苖爲。",
      "色解凌溪錦，花應當酒巵。",
      "遶欄窠尙小，傍砌影猶卑。",
      "援護情宜倍，栽培力已施。",
      "桃蹊容爛熳，竹逕聳参差。",
      "不待毛嬙妬，何嫌魯相辭。",
      "土培憂壓嫩，竹插爲扶欹。",
      "疏密齊行列，芳華遞疾遲。",
      "纖莖簪間導，繁蘂珥交垂。",
      "恐踐禽須逐，防侵草必夷。",
      "養完先固本，採折俟乘時。",
      "屢戒園夫守，頻煩墨客窺。",
      "拾來同地芥，吟就比江蘺。",
      "泛與蕭蒿長，偏饒雨露滋。",
      "何如君子德，修直任榮衰。"
    ],
    "added_time": "2026-01-03 04:34:29"
  },
  {
    "source_file": "poet.song.97000.json",
    "title": "即事",
    "author": "鄭剛中",
    "paragraphs": [
      "梅子垂垂傍短墻，淡烟微雨暗池塘。",
      "年来自覺傷春甚，覧鏡欷歔淚數行。"
    ],
    "added_time": "2026-01-03 04:35:15"
  },
  {
    "source_file": "poet.tang.7000.json",
    "title": "送裴二十端公使嶺南",
    "author": "劉長卿",
    "paragraphs": [
      "蒼梧萬里路，空見白雲來。",
      "遠國知何在，憐君去未迴。",
      "桂林無葉落，梅嶺自花開。",
      "陸賈千年後，誰看朝漢臺。"
    ],
    "added_time": "2026-01-03 04:35:45"
  },
  {
    "source_file": "poet.song.96000.json",
    "title": "書翠波亭",
    "author": "劉才邵",
    "paragraphs": [
      "人言止水燭鬢眉，便向靜處淘真機。",
      "那知怒濤恣澎湃，中有未嘗搖動時。",
      "虛亭恰當隱貼處，不愁景物驕莫隨。",
      "晴嵐迷空香霧重，不論朝暮都相宜。",
      "直須會取箇中意，閑看溪邊鷗鷺飛。"
    ],
    "added_time": "2026-01-03 04:36:08"
  },
  {
    "source_file": "poet.song.87000.json",
    "title": "題彦恢家草堂",
    "author": "周紫芝",
    "paragraphs": [
      "昭陵厚德如乾坤，廊廟補袞多公言。",
      "徂徠官在百寮底，有時論事驚天閽。",
      "皂囊欲上謗已滿，霜臺不到名空尊。",
      "李侯自是千載士，人說贊皇今有孫。",
      "長安御史一驄馬，人物眼高爭薦論。",
      "南牀小忍便可得，直氣肯受高官吞。",
      "青雲垂上却回首，得州如斗車朱轓。",
      "兩公相望空落落，當年風采今仍存。",
      "古來名節與富貴，輕重略等常平分。",
      "天公相愛似有意，黄鵠欲舉方騰鶱。",
      "未開青瑣霄漢上，故著草堂烟雨閑。",
      "人生窮達固難料，時來鶴亦能高軒。",
      "願公努力善自愛，更進藥石禆華勛。"
    ],
    "added_time": "2026-01-03 04:36:44"
  },
  {
    "source_file": "poet.tang.28000.json",
    "title": "村舍燕",
    "author": "杜牧",
    "paragraphs": [
      "漢宮一百四十五，多下珠簾閉瑣窓。",
      "何處營巢夏將半，茅簷煙裏語雙雙。"
    ],
    "added_time": "2026-01-03 04:36:52"
  },
  {
    "source_file": "poet.song.94000.json",
    "title": "司空山歌",
    "author": "釋擇崇",
    "paragraphs": [
      "司空山，在雲外，時人到得方自在。",
      "我今隨力幸登臨，四顧巍巍無向背。",
      "絕遮攔，難比況，千山萬山齊恃仰。",
      "九夏炎炎雪正飛，三冬颯颯華初放。",
      "春不榮，秋不落，隱隱昭昭倚寥廓。",
      "直下人間咫尺間，欲上之人難措腳。",
      "人跡絕，野境寬，觸事無能懶散便。",
      "有時向日巖前坐，有時乘困日高眠。",
      "不學禪，不修道，只麽騰騰恣顛倒。",
      "百種無求箇野人，隨分隨緣能作造。",
      "不從他，不覓己，一句靈靈萬緣裏。",
      "自從識得祖師關，歷歷明明此爲始。",
      "無妙名，無忌諱，來者向渠只麽是。",
      "任你千般與萬般，何曾出得箇些子。",
      "分明說報知音，目炙風吹不用尋。",
      "須彌南畔相逢著，積翠臺邊旨更深。",
      "旨更深，誰會得，東村王老眼前黑。",
      "李四張三不信伊，問盡鄰家轉疑惑。",
      "轉疑惑，不較多，爲君吟作司空歌。",
      "宮商角徵任吹唱，角徵宮商爭奈何。"
    ],
    "added_time": "2026-01-03 04:37:09"
  },
  {
    "source_file": "poet.song.84000.json",
    "title": "舍弟出家作詩貽之",
    "author": "劉一止",
    "paragraphs": [
      "在家情已疏，出家終不惡。",
      "不有清凈緣，云何脫徽索。",
      "我昔志婚宦，謂足世味樂。",
      "顛倒十年間，如蠺竟自縛。",
      "業已無奈何，勸汝莫莫莫。",
      "一漚非全潮，起滅皆妄作。",
      "當知是身浮，流浪恐非託。",
      "伎倆百不好，攝念乃初學。",
      "如病求真醫，安心是良藥。"
    ],
    "added_time": "2026-01-03 04:37:12"
  },
  {
    "source_file": "poet.song.9000.json",
    "title": "如歸亭",
    "author": "吳感",
    "paragraphs": [
      "五柳門南派水東，水邊亭上興無窮。",
      "半窗山色來雲外，一枕荷香带雨中。",
      "繡被夜歌青翰檝，綠波春颺紫莖風。",
      "塵曹未竊江湖號，攜手闌干早晚同。"
    ],
    "added_time": "2026-01-03 04:37:52"
  },
  {
    "source_file": "poet.song.97000.json",
    "title": "呈周務本三絕  其一",
    "author": "鄭剛中",
    "paragraphs": [
      "民因吏擾愈荒疲，不得田園破一犁。",
      "此邑端須知令尹，春来處處麥連畦。"
    ],
    "added_time": "2026-01-03 04:38:48"
  },
  {
    "source_file": "poet.song.54000.json",
    "title": "謝惠香餠  其一",
    "author": "黄裳",
    "paragraphs": [
      "清分馥馥南州餠，靜對綿綿北海雲。",
      "欲曉博山來入被，祥烟尤愜夢回聞。"
    ],
    "added_time": "2026-01-03 04:39:05"
  },
  {
    "source_file": "poet.song.72000.json",
    "title": "錢塘清照律師芝草出其父墓上爲作此詩",
    "author": "饒節",
    "paragraphs": [
      "槃槃千丈松，磅礴犯雲漢。",
      "要爲根所持，龍蛇走斷岸。",
      "英英西洛花，妙爲天下冠。",
      "根移枝可易，人爲過其半。",
      "君看此靈芝，不與彼共貫。",
      "超然自挺立，初不頼根榦。",
      "儻可種而植，朱門當爛漫。",
      "胡爲不可致，圖畫空傳翫。",
      "芝生在何許，可卜不待彖。",
      "忠臣孝子家，義夫烈士館。",
      "吉事定有祥，豈是供好玩。",
      "道人律之師，父蠱雖不幹。",
      "平生沙門行，報德已無算。",
      "向來郭氏阡，盛事傳里閈。",
      "青青十畝陰，手植幾脫腕。",
      "召和不吹律，脩德自幽贊。",
      "至今超山下，百本益璀璨。",
      "亭亭卷雲濤，濯濯立鵝鸛。",
      "乃知天人間，决定可覆按。",
      "野人爲作詩，誦實不敢贊。"
    ],
    "added_time": "2026-01-03 04:39:06"
  },
  {
    "source_file": "poet.song.72000.json",
    "title": "次韵呂無求同泛汴水",
    "author": "饒節",
    "paragraphs": [
      "瑣瑣榆下錢，貼貼水上鏡。",
      "蝸牛共飲吸，水馬競馳騁。",
      "靜中觀至妙，度此春日永。",
      "舟師挽且譁，俚語相譏病。",
      "勞逸各有役，不必盡乘興。",
      "公緣升斗窮，我訪山水勝。",
      "雖云異出處，同是縛垢凈。",
      "何當俱一掃，歇此風中艇。",
      "携持少室去，從渠謂捷徑。"
    ],
    "added_time": "2026-01-03 04:39:06"
  },
  {
    "source_file": "poet.song.47000.json",
    "title": "京兆安汾叟赴辟臨洮幕府南舒李君自畫陽關圖并詩以送行浮休居士爲繼其後",
    "author": "張舜民",
    "paragraphs": [
      "古人送行贈以言，李君送人兼以畫。",
      "自寫陽關萬里情，奉送安西從辟者。",
      "澄心古紙白如銀，筆墨輕清意蕭灑。",
      "短亭離筵列歌舞，亭亭諠諠簇車馬。",
      "溪邊一叟靜垂綸，橋畔俄逢兩負薪。",
      "掣臂蒼鷹隨獵犬，聳耳駏馿扶隻輪。",
      "長安陌上多豪俠，正值春風二三月。",
      "分明朝雨浥輕塵，客舍青青柳色新。",
      "主人舉杯苦勸客，道是西征無故人。",
      "殷勤一曲歌者闋，歌者背淚霑羅巾。",
      "酒闌童僕各辭親，結束韜縢意氣振。",
      "稚子牽衣老人哭，道上行客皆酸辛。",
      "惟有溪邊釣魚叟，寂寞投竿如不聞。",
      "李君此畫何容易，畫出漁樵有深意。",
      "爲道世間離別人，若箇不因名與利。",
      "紅蓮幕府盡奇才，家近南山紫翠堆。",
      "烜赫朱門當巷陌，潺潺流水遶亭臺。",
      "當軒怪石人稀見，夾道長松手自栽。",
      "靜鎖園林鶑對語，密穿堂戶燕驚迴。",
      "試問主翁在何所，近向安西幕府開。",
      "歌舞教成頭已白，功名未立老相催。",
      "西山東國不我與，造父王良安在哉。",
      "已卜買田箕嶺下，更看築室潁河隈。",
      "憑君傳語王摩詰，畫箇陶潜歸去來。"
    ],
    "added_time": "2026-01-03 04:40:17"
  },
  {
    "source_file": "poet.tang.52000.json",
    "title": "還丹口訣",
    "author": "白履忠",
    "paragraphs": [
      "水中鉛，火裏鉛，水火二鉛同一原，不知咫尺是神仙。",
      "敬將朱砂酒醋煎，千千萬萬化爲煙。",
      "假如伏火只成頑，欲得人間作地仙。",
      "煉取五行四象全，陰功濟世真上天。",
      "（後蜀無名氏《大還丹照鑑》）。"
    ],
    "added_time": "2026-01-03 04:40:44"
  },
  {
    "source_file": "poet.tang.52000.json",
    "title": "太上昇玄消災護命妙經頌",
    "author": "司馬承禎",
    "paragraphs": [
      "太上本來真，虛無中有神。",
      "若能心解悟，身外更無身。",
      "假名元始號，元始虛無老。",
      "心源是元始，更無無上道。",
      "七寶爲林苑，五明宮殿寬。",
      "人身皆備有，不解向心觀。",
      "三世諸天聖，相因一性宗。",
      "一身無萬法，萬法一身同。",
      "放出光明照，無央世界中。",
      "乾坤明表裏，日月覺朦朧。",
      "妙觀無靜苦，自性不能知。",
      "妄想隨緣去，何時有出期。",
      "生滅何時盡，相因浩劫來。",
      "似環螻蟻轉，如轂碾塵埃。",
      "誰言河海闊，深淺尚能知。",
      "愛欲情無底，何年有出時？",
      "水鳥及風林，咸歸一法音。",
      "如何顛倒性，自起萬般心。",
      "虛無含有象，有象復歸無。",
      "心若分明了，知權呼有無。",
      "無空空不空，無色色不色。",
      "若能知色空，色空皆自得。",
      "有有兼無有，無無及有無。",
      "虛心能不動，妙道自來居。",
      "如人入黑暗，目覩又何曾。",
      "若要分明見，須憑浩劫燈。",
      "有相兼無相，迷惑終不知。",
      "未能明覺性，安得決狐疑。",
      "衆生情行劣，迷失道根源。",
      "特謂宣宗旨，教令入妙門。",
      "物向無中有，道從有裏無。",
      "莫生無有見，迷執自消除。",
      "空色互相生，相纏如糾墨。",
      "要知空色理，自莫分空色。",
      "道性本虛無，虛無亦假呼。",
      "若生無有見，終被法來拘。",
      "不空是真空，不色是真色。",
      "空色便爲真，真法何曾得？",
      "是空及是色，究竟總非干。",
      "要認真空色，迴心向己難。",
      "空色宜雙泯，不須舉一隅。",
      "色空無滯礙，本性自如如。",
      "妙音喻虛性，虛心非妙音。",
      "認他毫髮事，難得[自]（目）由心。",
      "一心觀一切，一切法皆同。",
      "若能如斯解，方明智慧通。",
      "了悟性根源，名爲入妙門方便法，是法勿留存。",
      "決破疑惑網，有無都不干。",
      "正心長自在，如[隼]（準）入雲盤。",
      "心靜六根清，六根隨性行。",
      "性能無著物，邪障那邊生。",
      "妙經無礙性，權立妙經名。",
      "故爲衆生說，令教悟此經。",
      "一真度一切，如檝濟橫流。",
      "真性隨身有，勿於身外求。",
      "傳教虛無理，世間散布行。",
      "誦經能萬遍，其義自分明。",
      "真性號神王，飛天無定方。",
      "破邪能自外，堅固喻金剛。",
      "靈童即正性，無染號真人。",
      "威猛喻師子，名殊一法身。",
      "諸天諸聖衆，無一亦無二。",
      "性不遂波流，是名真侍衛。",
      "語默及遊息，無生一念思。",
      "忘形歸恍惚，神鬼不能窺。",
      "正法度邪法，衆生見處偏。",
      "若生無有見，即被染心田。",
      "天尊重說偈，直爲指心源。",
      "汲引迷惑者，令歸解脫門。",
      "道非干視聽，視聽轉生疑。",
      "應物臨機用，虛心即可知。",
      "心疑隨萬境，隨境認心田。",
      "道非有爲有，方名離種邊。",
      "（《正統道藏》鳥字號）。"
    ],
    "added_time": "2026-01-03 04:40:44"
  },
  {
    "source_file": "poet.tang.52000.json",
    "title": "丹元子步天歌 東方七宿 一",
    "author": "王希明",
    "paragraphs": [
      "角，兩星南北正直著，中有平道上天田，總是黑星兩相連，別有一烏名進賢。",
      "平道右畔獨淵然，最上三星周鼎形，角下天門左平星，雙雙橫於庫樓上，庫樓十星屈曲明。",
      "樓中五柱十五星，三三相著如鼎形。",
      "其中四星別名衡，南門樓外兩星橫。"
    ],
    "added_time": "2026-01-03 04:40:44"
  },
  {
    "source_file": "poet.tang.52000.json",
    "title": "丹元子步天歌 東方七宿 二",
    "author": "王希明",
    "paragraphs": [
      "亢，四星恰如彎弓狀。",
      "大角一星直上明，折威七子亢下橫。",
      "大角左右攝提星，三三相似如鼎形。",
      "折威下左頓頑星，兩箇斜安黃色精。",
      "頑下二星號陽門，色若頓頑直下𨀛。"
    ],
    "added_time": "2026-01-03 04:40:44"
  },
  {
    "source_file": "poet.tang.52000.json",
    "title": "丹元子步天歌 東方七宿 三",
    "author": "王希明",
    "paragraphs": [
      "氐，四星似斗側量米。",
      "天乳氐上黑一星，世人不識稱無名。",
      "一箇招搖梗河上，梗河橫列三星狀。",
      "帝席三黑河之西，亢池六星近攝提。",
      "氐下衆星騎官出，騎官之衆二十七。",
      "三三相連十欠一，陣車氐下騎官次，騎官下三車騎位。",
      "天輻兩星列陣傍，將軍陣裏振威霜。"
    ],
    "added_time": "2026-01-03 04:40:44"
  },
  {
    "source_file": "poet.tang.41000.json",
    "title": "塞下三首 二",
    "author": "沈彬",
    "paragraphs": [
      "貴主和親殺氣沉，燕山閑獵鼓鼙音。",
      "旗分雪草偷邊馬，箭入寒雲落塞禽。",
      "隴月盡牽鄉思動，戰衣誰寄淚痕深。",
      "金釵謾作封侯別，劈破佳人萬里心。"
    ],
    "added_time": "2026-01-03 04:41:31"
  },
  {
    "source_file": "poet.tang.51000.json",
    "title": "題阮客舊居（《全唐詩》二六二作李陽冰，第三句「到」《詩話總龜》作「得」）",
    "author": "李𬜪",
    "paragraphs": [
      "空（趙明誠《金石錄》云：《題阮客舊居詩》，小篆書，《集古錄》以爲陽冰作。",
      "驗其姓名，乃縉雲今李{茊/山}，非陽冰也。",
      "其字畫亦不工。",
      "蓋陽冰肅宗上元中嘗令縉運，其篆字石刻，尚多有存者，故歐陽公亦誤以此詩爲陽冰作爾。",
      "○《詩話總龜》二九《正訛門》〖趙明誠語見《金石錄》卷三十，「李{茊/山}」作「李𬜪」。",
      "〗）。"
    ],
    "added_time": "2026-01-03 04:41:48"
  },
  {
    "source_file": "poet.song.96000.json",
    "title": "方景南出示館中諸公唱和分茶詩次韻",
    "author": "劉才邵",
    "paragraphs": [
      "欲知奇品冠坤珍，須觀乳面齧甌脣。",
      "湯深不散方驗真，側瓶飛瀑垂巖紳。",
      "色香味觸未離塵，清意元自超空輪。",
      "靈臺賡唱格力勻，皎如冰蘂夾霜筠。",
      "高詞險韻愁鬼神，雄辨逸藻回冬春。",
      "天教飛步出凡倫，窺闖天巧終不真。",
      "閩山蒼翠倚高旻，地靈氣淑儲芳津。",
      "從來霑溉浩無垠，修貢先期還更新。",
      "諸公才具足致身，況復感會方逢辰。",
      "邇英講讀優儒臣，玉甌珍賜從中宸。",
      "自憐衰鬢真陳人，欲覓漁舟向水濵。"
    ],
    "added_time": "2026-01-03 04:42:21"
  },
  {
    "source_file": "poet.tang.28000.json",
    "title": "屏風絕句",
    "author": "杜牧",
    "paragraphs": [
      "屏風周昉畫纖腰，歲久丹青色半銷。",
      "斜倚玉窓鸞髪女，拂塵猶自妬嬌嬈。"
    ],
    "added_time": "2026-01-03 04:42:35"
  },
  {
    "source_file": "poet.song.62000.json",
    "title": "再和寇十一二首  其二",
    "author": "陳師道",
    "paragraphs": [
      "與世相違孰自量，資身無策漫多方。",
      "逢場作戲真呈拙，誤筆成蠅豈所長。",
      "名字不歸青史筆，形容終老白雲鄉。",
      "可須五斗輕千里，頼有斯人未肯忘。"
    ],
    "added_time": "2026-01-03 04:43:06"
  },
  {
    "source_file": "poet.song.63000.json",
    "title": "偈六十三首  其一一",
    "author": "釋道寧",
    "paragraphs": [
      "問答尖新逞峻機，如將畫餠要充饑。",
      "縱經塵劫空勞力，爭似忘言合大虛。",
      "萬古碧潭空界月，再三撈摝始應知。"
    ],
    "added_time": "2026-01-03 04:43:06"
  },
  {
    "source_file": "poet.song.60000.json",
    "title": "題子敬范新婦唐摹帖三首  其一",
    "author": "米芾",
    "paragraphs": [
      "貞觀款書丈二紙，不許兒奇專父美。",
      "何爲寥寥寶是似，遭亂真歸火兼水。",
      "千年誰人能繼趾，不自名家殊未智。",
      "嗟爾方來眼須洗，玉躞金題半歸米。"
    ],
    "added_time": "2026-01-03 04:43:46"
  },
  {
    "source_file": "poet.song.70000.json",
    "title": "十二月二十六日出郊訪無畏詩禪暮歸奉寄",
    "author": "毛滂",
    "paragraphs": [
      "寒郊獨往興悠哉，問訊山翁破臘回。",
      "犀軸冰寒苕水句，衲衣雪暗錦營埃。",
      "歸時煙樹鴉聲集，望處溪窗山色來。",
      "此意兒童終不覺，閉門脱屩拂莓苔。"
    ],
    "added_time": "2026-01-03 04:43:50"
  },
  {
    "source_file": "poet.song.56000.json",
    "title": "次韵宋懋宗三月十四日到西池都人盛觀翰林公出遨",
    "author": "黄庭堅",
    "paragraphs": [
      "金狨繫馬曉鶑邊，不比春江上水船。",
      "人語車聲喧法曲，花光樓影倒晴天。",
      "人間化鶴三千歲，海上看羊十九年。",
      "還作遨頭驚俗眼，風流文物屬蘇仙。"
    ],
    "added_time": "2026-01-03 04:44:57"
  },
  {
    "source_file": "poet.tang.23000.json",
    "title": "憶舊遊",
    "author": "白居易",
    "paragraphs": [
      "憶舊遊，舊遊安在哉。",
      "舊遊之人半白首，舊遊之地多蒼苔。",
      "江南舊遊凡幾處，就中最憶吳江隈。",
      "長洲苑綠柳萬樹，齊雲樓春酒一杯。",
      "閶門曉嚴旗鼓出，臯橋夕鬧船舫迴。",
      "修蛾慢臉燈下醉，急管繁弦頭上催。",
      "六七年前狂爛熳，三千里外思裴回。",
      "李娟張態一春夢，周五殷三歸夜臺。",
      "虎丘月色爲誰好，娃宮花枝應自開。",
      "賴得劉郎解吟詠，江山氣色合歸來。"
    ],
    "added_time": "2026-01-03 04:45:08"
  },
  {
    "source_file": "poet.song.96000.json",
    "title": "德元盛暑中觀刈稻憩于茂林間愛其繁密因加芟治名曰綠陰軒以詩相示戱爲作此",
    "author": "劉才邵",
    "paragraphs": [
      "焦先但作蝸牛廬，真與蝸牛殻相似。",
      "當時雖省營築勞，把茅蓋頭已多事。",
      "珏溪樵客意高遠，幾欲巢居如上古。",
      "茂林深處即幽居，樹作簷楹根作礎。",
      "經始全資木居士，竹夫人來共胥宇。",
      "刪繁聊藉刈禾鐮，補罅不須修月斧。",
      "山中熊館作比鄰，夢裏蟻城真别墅。",
      "葱帳不容逋客歸，葯房閑詠騷人語。",
      "月鈎斜挂褰雲箔，霞綺高長當朱戶。",
      "瑤砌無塵透曉霜，珠簾隔霧連天雨。",
      "洞門雖開亦非開，當空鑿出高崔嵬。",
      "憑虛公子見之喜，便約亡是公同來。",
      "更容明月作不速，賓主談辯聲如雷。",
      "畫空題詩記真賞，要與幽人作牓様。",
      "是中無欠亦無餘，一任傍人說半藏。",
      "莫言基址真牢固，夜半負之人莫悟。",
      "玉川膽怯不須論，覷著地皮捲不去。",
      "須防毗耶無垢師，擎向手中便進步。",
      "要當石頭具道眼，本自無來今不住。",
      "饒他百倍有神通，到此一籌無用處。"
    ],
    "added_time": "2026-01-03 04:45:35"
  },
  {
    "source_file": "poet.song.96000.json",
    "title": "陪同舍登望越亭觀潮",
    "author": "劉才邵",
    "paragraphs": [
      "吳越中分江一派，兩岸溪山掃濃黛。",
      "茫茫雲海迷烟空，方諸宫外天爲界。",
      "潮波吐納誰使然，欲到先衝海門隘。",
      "江淺洲長礙奔放，勢益洶洶怒而噫。",
      "方看隱起玉堤横，忽復飛騰雪花碎。",
      "高浪翻空雷吼怒，黑沙崛起雲崩壊。",
      "山岳傾頹驚炫轉，鯨鵬摩戛舞幽怪。",
      "大聲吹地恣淙淙，餘響振天轟磕磕。",
      "恍如白帝盛羽衛，風攪旌幢紛斾斾。",
      "從以百萬虎與貔，組練精明呼聲大。",
      "世間奇觀獨雄絕，坐令耳目俱鬆快。",
      "津亭晚靄動遐想，樽酒相歡信良會。",
      "木落山空秋氣高，情多思遠人寰外。",
      "杜老扶桑有遺恨，韓子鯨魚思飽膾。",
      "豪氣英風終不泯，海色天容自相對。",
      "同來俱是蓬山侣，蘂簡玉書名姓在。",
      "東遊不用浮海航，仙驥追風雲作蓋。",
      "卻須從此排閶闔，叢鈴響雜飛霞佩。",
      "通明殿裏綴仙班，官府縱多君莫悔。"
    ],
    "added_time": "2026-01-03 04:45:35"
  },
  {
    "source_file": "poet.song.158000.json",
    "title": "湖上次袁起巖安撫韵",
    "author": "樓鑰",
    "paragraphs": [
      "同年紫陌再尋春，力主斯盟頼尹京。",
      "山外斜陽湖外雪，夜來陰靄曉來晴。",
      "平波灧灧新添綠，凍木欣欣欲向榮。",
      "此日此身清潔甚，軟紅何苦太忙生。"
    ],
    "added_time": "2026-01-03 04:45:49"
  },
  {
    "source_file": "poet.tang.28000.json",
    "title": "往年隨故府吳興公夜泊蕪湖口今赴官西去再宿蕪湖感舊傷懷因成十六韻",
    "author": "杜牧",
    "paragraphs": [
      "南指陵陽路，東流似昔年。",
      "重恩山未答，雙鬢雪飄然。",
      "數仞慙投跡，群公愧拍肩。",
      "駑駘蒙錦繡，塵土浴潺湲。",
      "郭隗黃金峻，虞卿白璧鮮。",
      "貔貅環玉帳，鸚鵡破蠻牋。",
      "極浦沈碑會，秋花落帽筵。",
      "旌旗明迥野，冠珮照神仙。",
      "籌畫言何補，優容道實全。",
      "謳謠人撲地，雞犬樹連天。",
      "紫鳳超如電，青襟散似煙。",
      "蒼生未經濟，墳草已芊綿。",
      "往事惟沙月，孤燈但客船。",
      "峴山雲影畔，棠葉水聲前。",
      "故國還歸去，浮生亦可憐。",
      "高歌一曲淚，明日夕陽邊。"
    ],
    "added_time": "2026-01-03 04:46:02"
  },
  {
    "source_file": "poet.tang.14000.json",
    "title": "苦哉行五首 二",
    "author": "戎昱",
    "paragraphs": [
      "官軍收洛陽，家住洛陽里。",
      "夫壻與兄弟，目前見傷死。",
      "吞聲不許哭，還遣衣羅綺。",
      "上馬隨匈奴，數秋黃塵裏。",
      "生爲名家女，死作塞垣鬼。",
      "鄉國無還期，天津哭流水。"
    ],
    "added_time": "2026-01-03 04:46:22"
  },
  {
    "source_file": "poet.tang.53000.json",
    "title": "詠廿四氣詩 寒露九月節",
    "author": "元稹",
    "paragraphs": [
      "寒露驚秋晚，朝看菊漸黃。",
      "千家風掃葉，萬里雁隨陽。",
      "化蛤悲羣鳥，收田畏早霜。",
      "因知松柏志，冬夏色蒼蒼。"
    ],
    "added_time": "2026-01-03 04:46:42"
  },
  {
    "source_file": "poet.song.47000.json",
    "title": "西宮致齋貽裴著作",
    "author": "張舜民",
    "paragraphs": [
      "西出都門外，塵埃撲馬鞍。",
      "人家事寒食，星雨仰祠官。",
      "日永鶑千囀，庭閒竹數竿。",
      "惟憐隔齋禁，不得共清懽。"
    ],
    "added_time": "2026-01-03 04:46:53"
  },
  {
    "source_file": "poet.tang.21000.json",
    "title": "酬樂天東南行詩一百韻",
    "author": "元稹",
    "paragraphs": [
      "我病方吟越，君行已過湖。",
      "去應緣直道，哭不爲窮途。",
      "亞竹寒驚牖，空堂夜向隅。",
      "暗魂思背燭，危夢怯乘桴。",
      "坐痛筋骸憯，旁嗟物候殊。",
      "雨蒸蟲沸渭，浪湧怪睢盱。",
      "索綆飄蚊蚋，蓬麻甃舳艫。",
      "短簷苫稻草，微俸封漁租。",
      "泥浦喧撈蛤，荒郊險鬬貙。",
      "鯨吞近溟漲，猿鬧接黔巫。",
      "芒屩泅牛婦，丫頭蕩槳夫。",
      "酢醅荷裹賣，醨酒水淋沽。",
      "舞態翻鸜鵒，歌詞咽鷓鴣。",
      "夷音啼似笑，蠻語謎相呼。",
      "江郭船添店，山城木豎郛。",
      "吠聲沙市犬，爭食墓林烏。",
      "獷俗誠堪憚，妖神甚可虞。",
      "欲令仁漸及，已被瘧潛圖。",
      "膳減思調鼎，行稀恐蠹樞。",
      "雜蓴多剖鱔，和黍半蒸菰。",
      "綠糉新菱實，金丸小木奴。",
      "芋羹真蹔淡，䶉炙漫塗蘇。",
      "炰鼈那勝羜，烹鯄只似鱸。",
      "楚風輕似蜀，巴地濕如吳。",
      "氣濁星難見，州斜日易晡。",
      "通宵但雲霧，未酉即桑榆。",
      "瘴窟蛇休蟄，炎溪暑不徂。",
      "倀魂陰叫嘯，鵩貌晝踟躕。",
      "鄉里家藏蠱，官曹世乏儒。",
      "斂緡偷印信，傳箭作符繻。",
      "椎髻拋巾幗，鑹刀代轆轤。",
      "當心鞙銅鼓，背弝射桑弧。",
      "豈復民甿料，須將鳥獸驅。",
      "是非渾並漆，詞訟敢研朱。",
      "陋室鴞窺伺，衰形蟒覬覦。",
      "鬢毛霜點合，襟淚血痕濡。",
      "倍憶京華伴，偏忘我爾軀。",
      "謫居今共遠，榮路昔同趨。",
      "科試銓衡局，衙參典校廚。",
      "月中分桂樹，天上識昌蒲。",
      "應召逢鴻澤，陪游值賜酺。",
      "心唯撞衛磬，耳不亂齊竽。",
      "海岱詞鋒截，皇王筆陣敺。",
      "疾奔凌騕褭，高唱軋吳歈。",
      "點檢張儀舌，提攜傅說圖。",
      "擺囊看利頴，開頷出明珠。",
      "並取千人特，皆非十上徒。",
      "白麻雲色膩，墨詔電光麤。",
      "衆口貪歸美，何顏敢妬姝。",
      "秦臺納紅旭，酆匣洗黃壚。",
      "諫獵寧規避，彈豪詎囁嚅。",
      "胏肝憎巧曲，蹊徑絕縈迂。",
      "誓遣朝綱振，忠饒翰苑輸。",
      "驥調方汗血，蠅點忽成盧。",
      "遂謫栖遑掾，還飛送別盂。",
      "痛嗟親愛隔，顛望友朋扶。",
      "狸病翻隨鼠，驄羸返作駒。",
      "物情良狥俗，時論太誣吾。",
      "瓶罄罍偏恥，松摧柏自枯。",
      "虎雖遭陷穽，龍不怕泥塗。",
      "重喜登賢苑，方欣佐伍符。",
      "判身入矛戟，輕敵比錙銖。",
      "驛騎來千里，天書下九衢。",
      "因教罷飛檄，便許到皇都。",
      "舟敗罌浮漢，驂疲杖過邘。",
      "郵亭一蕭索，烽候各崎嶇。",
      "饋餉人推輅，誰何吏執殳。",
      "拔家逃力役，連鏁責逋誅。",
      "防戍兄兼弟，收田婦與姑。",
      "縑緗工女竭，青紫使臣紆。",
      "望國參雲樹，歸家滿地蕪。",
      "破窗塵𡋯𡋯，幽院鳥嗚嗚。",
      "祖竹藂新筍，孫枝壓舊梧。",
      "晚花狂蛺蝶，殘蒂宿茱萸。",
      "始悟摧林秀，因銜避繳蘆。",
      "文房長遣閉，經肆未曾鋪。",
      "鵷鷺方求侶，鴟鳶已嚇雛。",
      "徵還何鄭重，斥去亦須臾。",
      "迢遞投遐徼，蒼黃出奧區。",
      "通川誠有咎，湓口定無辜。",
      "利器從頭匣，剛腸到底刳。",
      "薰蕕任盛貯，稊稗莫超踰。",
      "公幹經時臥，鍾儀幾歲拘。",
      "光陰流似水，蒸瘴熱於鑪。",
      "薄命知然也，深交有矣夫。",
      "救焚期骨肉，投分刻肌膚。",
      "二妙馳軒陛，三英詠袴襦。",
      "李多嘲蝘蜓，竇數集蜘蛛。",
      "數子皆奇貨，唯予獨朽株。",
      "邯鄲笑匍匐，燕蒯受揶揄。",
      "嬾學三閭憤，甘齊百里愚。",
      "耽眠稀醒素，憑醉少嗟吁。",
      "學問徒爲爾，書題盡已于。",
      "別猶多夢寐，情尚感凋枯。",
      "近喜司戎健，尋傷掌誥徂。",
      "士元名位屈，伯道子孫無。",
      "舊好飛瓊翰，新詩灌玉壺。",
      "幾催閑處泣，終作苦中娛。",
      "廉藺聲相讓，燕秦勢豈俱。",
      "此篇應絕倒，休漫捋髭鬚。"
    ],
    "added_time": "2026-01-03 04:47:40"
  },
  {
    "source_file": "poet.tang.21000.json",
    "title": "和樂天送客遊嶺南二十韻",
    "author": "元稹",
    "paragraphs": [
      "我自離鄉久，君那度嶺頻。",
      "一杯魂慘澹，萬里路艱辛。",
      "江館連沙市，瀧船泊水濱。",
      "騎田廻北顧，銅柱指南鄰。",
      "大壑浮三島，周天過五均。",
      "波心湧樓閣，規外布星辰。",
      "狒狒穿筒格，猩猩置屐馴。",
      "貢兼蛟女絹，俗重語兒巾。",
      "舶主腰藏寶，黃家砦起塵。",
      "歌鍾排象背，炊爨上魚身。",
      "電白雷山接，旗紅賊艦新。",
      "島夷徐市種，廟覡趙佗神。",
      "鳶跕方知瘴，蛇蘇不待春。",
      "曙潮雲斬斬，夜海火燐燐。",
      "冠冕中華客，梯航異域臣。",
      "果然皮勝錦，吉了舌如人。",
      "風黖秋茅葉，煙埋曉月輪。",
      "定應玄髮變，焉用翠毛珍。",
      "句漏沙須買，貪泉貨莫親。",
      "能傳稚川術，何患隱之貧。"
    ],
    "added_time": "2026-01-03 04:47:40"
  },
  {
    "source_file": "poet.tang.21000.json",
    "title": "獻滎陽公詩五十韻",
    "author": "元稹",
    "paragraphs": [
      "鄭驛騎翩翩，丘門子弟賢。",
      "文翁開學日，正禮騁途年。",
      "駿骨黃金買，英髦絳帳延。",
      "趨風皆蹀足，侍坐各差肩。",
      "解榻招徐穉，登樓引仲宣。",
      "鳳攢題字扇，魚落講經筵。",
      "盛氣河包濟，貞姿嶽柱天。",
      "臯夔當五百，鄒魯重三千。",
      "科斗翻騰取，關雎教授先。",
      "篆垂朝露滴，詩綴夜珠聯。",
      "逸禮多心匠，焚書舊口傳。",
      "陳遵修尺牘，阮瑀讓飛牋。",
      "中的顏初啓，抽毫踵未旋。",
      "森羅萬木合，屬對百花全。",
      "詞海跳波湧，文星拂坐懸。",
      "戴馮遙避席，祖逖後施鞭。",
      "西蜀凌雲賦，東陽詠月篇。",
      "勁芟鼇足斷，精貫蝨心穿。",
      "浩汗神彌王，鷂颺興欲仙。",
      "冰壺通皓雪，綺樹眇晴煙。",
      "驅駕雷霆走，鋪陳錦繡鮮。",
      "情機登穾奧，流韻溢山川。",
      "墨客膺潛服，談賓膝誤前。",
      "張鱗定摧敗，折角反矜憐。",
      "句句推瓊玉，聲聲播管弦。",
      "纖新撩造化，澒洞斡陶甄。",
      "衛磬琤鍧極，齊竽僭濫偏。",
      "空虛慙炙輠，點竄許懷鉛。",
      "憊色秋來草，哀吟雨後蟬。",
      "自傷魂慘沮，何暇思幽玄。",
      "喜到樽罍側，愁親几案邊。",
      "菁華知竭矣，胏腑尚求旃。",
      "抵滯渾成醉，徘徊轉慕膻。",
      "老歎才漸少，閑苦病相煎。",
      "瓦礫難追琢，芻蕘分棄捐。",
      "漫勞成懇懇，那得美娟娟。",
      "拙劣仍非速，迂愚且異專。",
      "移時停筆硯，揮景乏戈鋋。",
      "儀舌忻猶在，舒帷誓不褰。",
      "會將連獻楚，深恥謬游燕。",
      "蒲有臨書葉，韋充讀易編。",
      "沙須披見寶，經擬帶耕田。",
      "入霧長期閏，持朱本望研。",
      "輪轅呈曲直，鑿枘取方圓。",
      "呼吸寧徒爾，霑濡豈浪然。",
      "過簫資響亮，隨水漲淪漣。",
      "惜日看圭短，偷光恨壁堅。",
      "勤勤彫朽木，細細導蒙泉。",
      "傳癖今應甚，頭風昨已痊。",
      "丹青公舊物，一爲變蚩妍。"
    ],
    "added_time": "2026-01-03 04:47:40"
  },
  {
    "source_file": "poet.tang.21000.json",
    "title": "酬樂天江樓夜吟稹詩因成三十韻",
    "author": "元稹",
    "paragraphs": [
      "忽見君新句，君吟我舊篇。",
      "見當巴徼外，吟在楚江前。",
      "思鄙寧通律，聲清遂扣玄。",
      "三都時覺重，一顧世稱妍。",
      "排韻曾遙荅，分題幾共聯。",
      "昔憑銀翰寫，今賴玉音宣。",
      "布鼓隨椎響，坯泥仰匠圓。",
      "鈴因風斷續，珠與調牽緜。",
      "阮籍驚長嘯，商陵怨別弦。",
      "猿羞啼月峽，鶴讓警秋天。",
      "志士潛興感，高僧暫廢禪。",
      "興飄滄海動，氣合碧雲連。",
      "點綴工微者，吹噓勢特然。",
      "休文徒倚檻，彥伯浪回船。",
      "伎樂當筵唱，兒童滿巷傳。",
      "改張思婦錦，騰躍賈人牋。",
      "魏拙虛教出，曹風敢望痊。",
      "定遭才子笑，恐賺學生癲。",
      "裁什情何厚，飛書信不專。",
      "隼猜鴻蓄縮，虎橫犬迍邅。",
      "水墨看雖久，瓊瑤喜尚全。",
      "纔從魚裏得，便向市頭懸。",
      "夜置堂東序，朝鋪座右邊。",
      "手尋韋欲絕，淚滴紙渾穿。",
      "甘蔗銷殘醉，醍醐醒早眠。",
      "深藏那遽滅，同詠苦無緣。",
      "雅羨詩能聖，終嗟藥未仙。",
      "五千誠遠道，四十已中年。",
      "暗魄多相夢，衰容每自憐。",
      "卒章還慟哭，蚊蚋溢山川。"
    ],
    "added_time": "2026-01-03 04:47:40"
  },
  {
    "source_file": "poet.tang.21000.json",
    "title": "酬樂天待漏入閤見贈",
    "author": "元稹",
    "paragraphs": [
      "未勘銀臺契，先排浴殿關。",
      "沃心因特召，[承]旨絕常班。",
      "颭閃才人袖，嘔鵶軟舉鐶。",
      "宮花低作帳，雲從積成山。",
      "密視樞機草，偷瞻咫尺顏。",
      "恩垂天語近，對久漏聲閑。",
      "丹陛曾同立，金鑾恨獨攀。",
      "筆無鴻業潤，袍愧紫文殷。",
      "河水通天上，瀛州接世間。"
    ],
    "added_time": "2026-01-03 04:47:40"
  },
  {
    "source_file": "poet.tang.20000.json",
    "title": "憶金鵝山沈山人二首 一",
    "author": "盧仝",
    "paragraphs": [
      "君家山頭松樹風，適來入我竹林裏。",
      "一片新茶破鼻香，請君速來助我喜。",
      "莫合九轉大還丹，莫讀三十六部大洞經。",
      "閑來共我說真意，齒下領取真長生。",
      "不須服藥求神仙，神仙意智或偶然。",
      "自古聖賢放入土，淮南雞犬驅上天。",
      "白日上昇應不惡，藥成且輙一丸藥。",
      "暫時上天少問天，蛇頭蝎尾誰安著。"
    ],
    "added_time": "2026-01-03 04:48:01"
  },
  {
    "source_file": "poet.tang.17000.json",
    "title": "郡樓晴望二首 一",
    "author": "羊士諤",
    "paragraphs": [
      "霽色朝雲盡，亭臯露亦晞。",
      "褰開臨曲檻，蕭瑟換輕衣。",
      "地遠秦人望，天晴社燕飛。",
      "無功慙歲晚，唯念故山歸。"
    ],
    "added_time": "2026-01-03 04:48:07"
  },
  {
    "source_file": "poet.song.72000.json",
    "title": "贈隠居",
    "author": "饒節",
    "paragraphs": [
      "竟體芳蘭君可人，一軒風月澹無鄰。",
      "絲麻十畝他年老，文史三冬上世貧。",
      "渾渾淄澠空自辨，眈眈狼虎謾相親。",
      "了然道眼都無許，祇有鶑花滿意春。"
    ],
    "added_time": "2026-01-03 04:48:32"
  },
  {
    "source_file": "poet.song.60000.json",
    "title": "發潤州",
    "author": "米芾",
    "paragraphs": [
      "氣就蛇須角，暌通豕負塗。",
      "解衣同俗裸，酌水合狂夫。",
      "探社新銘禹，經韶舊弔虞。",
      "據鞍休示壯，寡要悔爲儒。",
      "爲弔忠遊楚，因崇讓過虞。",
      "要離葬終近，嚴子釣行須。",
      "御晏妻知辱，歆膺客自愚。",
      "誠修日難掩，醯在蚋還趨。",
      "和寡方聲越，知稀覺道腴。",
      "命齊都將相，義拙落江湖。",
      "南夢應隨雁，西風却背鱸。",
      "弓旌今正歇，多少定同鳬。"
    ],
    "added_time": "2026-01-03 04:48:53"
  },
  {
    "source_file": "poet.tang.23000.json",
    "title": "和微之詩二十三首 和寄樂天",
    "author": "白居易",
    "paragraphs": [
      "賢愚類相交，人情之大率。",
      "然自古今來，幾人號膠漆。",
      "近聞屈指數，元某與白乙。",
      "旁愛及弟兄，中權避家室。",
      "松筠與金石，未足喻堅密。",
      "在車如輪轅，在身如肘腋。",
      "又如風雲會，天使相召匹。",
      "不似勢利交，有名而無實。",
      "頃我在杭歲，值君之越日。",
      "望愁來儀遲，宴惜流景疾。",
      "坐耀黃金帶，酌酡頳玉質。",
      "酣歌口不停，狂舞衣相拂。",
      "平生賞心事，施展十未一。",
      "會笑始啞啞，離嗟乃唧唧。",
      "餞筵纔收拾，征櫂遽排[比]。",
      "後恨苦緜緜，前歡何卒卒。",
      "居人色慘淡，行子心紆鬱。",
      "風袂去時揮，雲帆望中失。",
      "宿酲和別思，目眩心忽忽。",
      "病魂黯然銷，老淚淒其出。",
      "別君只如昨，芳歲換六七。",
      "俱是官家身，後期難自必。"
    ],
    "added_time": "2026-01-03 04:49:36"
  },
  {
    "source_file": "poet.tang.41000.json",
    "title": "題西林寺水閣",
    "author": "伍喬",
    "paragraphs": [
      "竹翠苔花遶檻濃，此亭幽致詎曾逢。",
      "水分林下清泠派，山峙雲間峭峻峰。",
      "怪石夜光寒射燭，老杉秋韻冷和鐘。",
      "不知來往留題客，誰約重尋蓮社蹤。"
    ],
    "added_time": "2026-01-03 04:49:45"
  },
  {
    "source_file": "poet.song.94000.json",
    "title": "頌古四十四首  其九",
    "author": "釋法泰",
    "paragraphs": [
      "相見不虛圖，分明付與渠。",
      "汝醉我扶起，我倒汝相扶。",
      "交互爲賓主，相將入帝都。",
      "高歌大笑九衢裏，天上人間我唯爾。"
    ],
    "added_time": "2026-01-03 04:49:48"
  },
  {
    "source_file": "poet.song.47000.json",
    "title": "東湖春日",
    "author": "張舜民",
    "paragraphs": [
      "湖外紅花閒白花，湖邊遊女駐香車。",
      "鞦韆對起花陰亂，蹴鞠孤高柳带斜。",
      "無數小魚真得所，一雙新燕宿誰家。",
      "故園風景還如此，極目飛魂逐暮鴉。"
    ],
    "added_time": "2026-01-03 04:49:49"
  },
  {
    "source_file": "poet.tang.5000.json",
    "title": "葛山潭",
    "author": "孫逖",
    "paragraphs": [
      "圓潭寫流月，晴明涵萬象。",
      "仙翁何時還，綠水空蕩漾。",
      "涼哉草木腓，白露沾人衣。",
      "猶醉空山裏，時聞笙鶴飛。"
    ],
    "added_time": "2026-01-03 04:50:14"
  },
  {
    "source_file": "poet.tang.5000.json",
    "title": "丹陽行",
    "author": "孫逖",
    "paragraphs": [
      "丹陽古郡洞庭陰，落日扁舟此路尋。",
      "傳是東南舊都處，金陵中斷碧江深。",
      "在昔風塵起，京都亂如燬。",
      "雙闕戎虜間，千門戰場裏。",
      "傳聞一馬化爲龍，南渡衣冠亦願從。",
      "石頭橫帝里，京口拒戎鋒。",
      "青楓林下迴天蹕，杜若洲前轉國容。",
      "都門不見河陽樹，輦道唯聞建業鐘。",
      "中原悠悠幾千里，欲掃欃槍未云已。",
      "英雄傾奪何紛然，一盛一衰如逝川。",
      "可憐宮觀重江裏，金鏡相傳三百年。",
      "自從龍見聖人出，六合車書混爲一。",
      "昔年王氣今何在，併向長安就堯日。",
      "荆榛古木閉荒阡，共道繁華不復全。",
      "赤縣唯餘江樹月，黃圖半入海人煙。",
      "暮來山水登臨遍，覽古愁吟淚如霰。",
      "唯有空城多白雲，春風淡蕩無人見。"
    ],
    "added_time": "2026-01-03 04:50:14"
  },
  {
    "source_file": "poet.tang.14000.json",
    "title": "贈別張駙馬",
    "author": "戎昱",
    "paragraphs": [
      "上元年中長安陌，見君朝下欲歸宅。",
      "飛龍騎馬三十匹，玉勒雕鞍照初日。",
      "數里衣香遙撲人，長衢雨歇無纖塵。",
      "從奴斜抱勑賜錦，雙雙蹙出金麒麟。",
      "天子愛壻皇后弟，獨步明時負權勢。",
      "一身扈蹕承殊澤，甲第朱門聳高戟。",
      "鳳凰樓上伴吹簫，鸚鵡杯中醉留客。",
      "泰去否來何足論，宮中晏駕人事翻。",
      "一朝負譴辭丹闕，五年待罪湘江源。",
      "冠冕淒涼幾遷改，眼看桑田變成海。",
      "華堂金屋別賜人，細眼黃頭總何在。",
      "渚宮相見寸心悲，嬾欲今時問昔時。",
      "看君風骨殊未歇，不用愁來雙淚垂。"
    ],
    "added_time": "2026-01-03 04:51:01"
  },
  {
    "source_file": "poet.song.56000.json",
    "title": "次韵答曹子方雜言",
    "author": "黄庭堅",
    "paragraphs": [
      "酺池寺，湯餠一齋盂，曲肱懶著書。",
      "騎馬天津看逝水，滿船風月憶江湖。",
      "往時盡醉冷卿酒，侍兒琵琶春風手。",
      "竹間一夜鳥聲春，明朝醉起雪塞門。",
      "當年聞說冷卿客，黄鬚鄴下曹將軍。",
      "挽弓石八不好武，讀書卧看三峰雲。",
      "誰憐相逢十載後，釜裏生魚甑生塵。",
      "冷卿白首大官寺，樽前不復如花人。",
      "曹將軍，江湖之上可相忘，舂鉏對立鴛鴦雙。",
      "無機與游不亂行，何時解纓濯滄浪。",
      "喚取張侯來平章，烹茶煮餠坐僧房。"
    ],
    "added_time": "2026-01-03 04:51:05"
  },
  {
    "source_file": "poet.song.97000.json",
    "title": "陪權郡符正民九日遊西山",
    "author": "鄭剛中",
    "paragraphs": [
      "符公寄郡理，犀刄不可觸。",
      "白晝庭無訟，一切就整肅。",
      "秋風九月涼，閑暇顧僚屬。",
      "謂兹落帽會，千載有賢躅。",
      "西山多爽氣，盍亦具騶僕。",
      "曉出古城隅，薄霧隱疏木。",
      "乍見溪山明，已洗簿書俗。",
      "雲間阿蘭若，小步徧深曲。",
      "逸興不受制，更到山之麓。",
      "弔古動髙懷，臨風展遐矚。",
      "扶光迫西汜，回棹泛清淥。",
      "鈎簾陳密坐，羅列進肴餗。",
      "賓客岸巾幘，禮數免拘束。",
      "時因笑語驚，鷗鷺入蘆竹。",
      "導從偃旌旗，城郭初燈燭。",
      "我愧人物微，情睠久虛辱。",
      "終日陪後乘，可但玩黄菊。",
      "亦復見民田，枯秸瘦無糓。",
      "那能給租賦，止可縱芻牧。",
      "吾民窘窮狀，蠧損非一目。",
      "願施膏澤手，小使千里足。",
      "化此登髙樂，泮散入幽谷。",
      "盡令登春臺，老稚同皷腹。",
      "公徐登廟堂，摩天逞鴻鵠。",
      "下瞰清中原，更作四海福。"
    ],
    "added_time": "2026-01-03 04:51:05"
  },
  {
    "source_file": "poet.tang.28000.json",
    "title": "寄浙東韓八評事",
    "author": "杜牧",
    "paragraphs": [
      "一笑五雲溪上舟，跳丸日月十經秋。",
      "鬢衰酒減欲誰泥，跡辱魂慙好自尤。",
      "夢寐幾回迷蛺蝶，文章應解伴牢愁。",
      "無窮塵土無聊事，不得清言解不休。"
    ],
    "added_time": "2026-01-03 04:51:35"
  },
  {
    "source_file": "poet.song.60000.json",
    "title": "讀杜甫集",
    "author": "米芾",
    "paragraphs": [
      "少陵平生饑，乃以醉飽死。",
      "惜哉斯人窮，四海無寄趾。",
      "後傳水仙召，牛渚花相比。",
      "神怪反愛才，時人乃封豕。",
      "遺文何崛奇，岱輿載屭贔。",
      "貫穿破九流，突兀撐一氣。",
      "自嘆萬古名，寂寞身後事。",
      "此老遑遑心，懸鶉破無裏。",
      "我行自嘉禾，卧欹一蓬底。",
      "烈曦畏俄中，開卷爲磨洗。"
    ],
    "added_time": "2026-01-03 04:51:43"
  },
  {
    "source_file": "poet.tang.7000.json",
    "title": "同諸公登樓",
    "author": "劉長卿",
    "paragraphs": [
      "秋草行將暮，登樓客思驚。",
      "千家同霽色，一鴈報寒聲。",
      "北望無鄉信，東遊滯客行。",
      "今君佩銅墨，還有越鄉情。"
    ],
    "added_time": "2026-01-03 04:52:10"
  },
  {
    "source_file": "poet.tang.6000.json",
    "title": "遊感化寺",
    "author": "王維",
    "paragraphs": [
      "翡翠香煙合，琉璃寶地平。",
      "龍宮連棟宇，虎穴傍檐楹。",
      "谷靜唯松響，山深無鳥聲。",
      "瓊峰當戶拆，金澗透林明。",
      "郢路雲端逈，秦川雨外晴。",
      "鴈王銜果獻，鹿女踏花行。",
      "抖擻辭貧里，歸依宿化城。",
      "繞籬生野蕨，空館發山櫻。",
      "香飯青菰米，嘉蔬綠笋莖。",
      "誓陪清梵末，端坐學無生。"
    ],
    "added_time": "2026-01-03 04:52:28"
  },
  {
    "source_file": "poet.tang.6000.json",
    "title": "遊悟真寺",
    "author": "王維",
    "paragraphs": [
      "聞道黃金地，仍開白玉田。",
      "擲山移巨石，呪嶺出飛泉。",
      "猛虎同三逕，愁猿學四禪。",
      "買香然綠桂，乞火踏紅蓮。",
      "草色搖霞上，松聲汎月邊。",
      "山河窮百二，世界接三千。",
      "梵宇聊憑視，王城遂渺然。",
      "灞陵纔出樹，渭水欲連天。",
      "遠縣分諸郭，孤村起白煙。",
      "望雲思聖主，披霧隱羣賢。",
      "薄宦慚尸素，終身擬尚玄。",
      "誰知草菴客，曾和柏梁篇。"
    ],
    "added_time": "2026-01-03 04:52:28"
  },
  {
    "source_file": "poet.song.9000.json",
    "title": "海仙花",
    "author": "梅摯",
    "paragraphs": [
      "泥根捧入故吳宮，暖力迎隨带漸紅。",
      "栽近木蘭殊有意，留連文酒繫春風。"
    ],
    "added_time": "2026-01-03 04:52:36"
  },
  {
    "source_file": "poet.song.62000.json",
    "title": "寄滕縣李奉議",
    "author": "陳師道",
    "paragraphs": [
      "滕大夫伯陽父孫，烹小鮮治大國原。",
      "一得何用五千言，弛災决獄人不冤。",
      "盛氣走訟畏討論，終歲斂吏不到門。",
      "子弟無頼皆西奔，外吏畏懼過乃尊。",
      "踵門父老如雲屯，拊髀跳踉走兒孫。",
      "絳幡翠節歌唄喧，畫盆戴頂煙如焚。",
      "繡褾綵軸箱帕繁，曲躬叉手前致言。",
      "畜眼未見耳不聞，暮年何以答此恩，請誦華嚴壽我君。"
    ],
    "added_time": "2026-01-03 04:52:51"
  },
  {
    "source_file": "poet.tang.53000.json",
    "title": "遊天衣寺",
    "author": "陸亘",
    "paragraphs": [
      "處世空旦夕，探幽放情志。",
      "長歌向閑雲，引客遊古寺。",
      "秦山倚寥廓，高鳥下蒼翠。",
      "凝陰向杉松，界法齊天地。",
      "疏鐘遠僧舍，深殿有猨戲。",
      "警梵千谿中，真禪寂無二。",
      "寒泉聳毛髮，清露遣心累。",
      "省慮因悟非，勞神豈爲貴。",
      "起然靜中見，覺了愚勝智。",
      "願得棲煙霞，書之謝名利。",
      "（見《會稽掇英總集》卷八）。"
    ],
    "added_time": "2026-01-03 04:53:24"
  },
  {
    "source_file": "poet.tang.43000.json",
    "title": "同宿聯句",
    "author": "韓愈",
    "paragraphs": [
      "自從別君來，遠出遭巧譖。",
      "斑斑落春淚，浩浩浮秋浸。",
      "毛奇覩象犀，羽怪見鵩鴆。",
      "朝行多危棧，夜臥饒驚枕。",
      "生榮今分踰，死棄昔情任。",
      "鵷行參綺陌，雞唱聞清禁。",
      "山晴指高標，槐密騖長蔭。",
      "直辭一以薦，巧舌千皆𦧈。",
      "匡鼎惟說詩，桓譚不讀讖。",
      "逸韻何嘈嗷，高名俟沽賃。",
      "紛葩歡屢填，曠朗憂早滲。",
      "爲君開酒腸，顛倒舞相飲。",
      "曦光霽曙物，景曜鑠宵祲。",
      "儒門雖大啓，奸首不敢闖。",
      "義泉雖至近，盜索不敢沁。",
      "清琴試一揮，白鶴叫相喑。",
      "欲知心同樂，雙繭抽作絍。"
    ],
    "added_time": "2026-01-03 04:53:35"
  },
  {
    "source_file": "poet.tang.43000.json",
    "title": "莎柵聯句",
    "author": "韓愈",
    "paragraphs": [
      "冰溪時咽絕，風櫪方軒舉。",
      "此處不斷腸，定知無斷處。"
    ],
    "added_time": "2026-01-03 04:53:35"
  },
  {
    "source_file": "poet.tang.43000.json",
    "title": "雨中寄孟刑部幾道聯句",
    "author": "韓愈",
    "paragraphs": [
      "秋潦淹轍迹，高居限參拜。",
      "耿耿蓄良思，遙遙仰嘉話。",
      "一晨長隔歲，百步遠殊界。",
      "商聽饒清聳，悶懷空抑噫。",
      "美君知道腴，逸步謝天械。",
      "吟馨鑠紛雜，抱照瑩疑怪。",
      "撞宏聲不掉，輸邈瀾逾殺。",
      "檐瀉碎江喧，街流淺溪邁。",
      "念初相遭逢，幸免因媒介。",
      "祛煩類決癰，愜興劇爬疥。",
      "研文較幽玄，呼博騁雄快。",
      "今君軺方馳，伊我羽已鎩。",
      "溫存感深惠，琢切奉明誡。",
      "迨茲更凝情，暫阻若嬰瘵。",
      "欲知相從盡，靈珀拾纖芥。",
      "欲知相益多，神藥銷宿憊。",
      "德符仙山岸，永立難欹壞。",
      "氣涵秋天河，有朗無驚湃。",
      "祥鳳遺蒿鷃，雲韶掩夷靺。",
      "爭名求鵠徒，騰口甚蟬喝。",
      "未來聲已赫，始鼓敵前敗。",
      "鬬場再鳴先，遐路一飛屆。",
      "東野繼奇躅，修綸懸衆犗。",
      "穿空細丘垤，照日陋菅蒯。",
      "小生何足道，積慎如觸蠆。",
      "愔愔抱所諾，翼翼自申戒。",
      "聖書空勘讀，盜食敢求嘬。",
      "惟當騎款段，豈望覿珪玠。",
      "弱操愧筠杉，微芳比蕭●。",
      "何以驗高明，柔中有剛夬。"
    ],
    "added_time": "2026-01-03 04:53:35"
  },
  {
    "source_file": "poet.tang.43000.json",
    "title": "遠遊聯句",
    "author": "韓愈",
    "paragraphs": [
      "別腸車輪轉，一日一萬周。",
      "離思春冰泮，瀾漫不可收。",
      "馳光忽以迫，飛轡誰能留。",
      "取之詎灼灼，此去信悠悠。",
      "楚客宿江上，夜魂棲浪頭。",
      "曉日生遠岸，水芳綴孤舟。",
      "村飲泊好木，野蔬拾新柔。",
      "獨含悽悽別，中結鬱鬱愁。",
      "人憶舊行樂，鳥吟新得儔。",
      "靈瑟時窅窅，霠猨夜啾啾。",
      "憤濤氣尚盛，恨竹淚空幽。",
      "長懷絕無已，多感良自尤。",
      "即路涉獻歲，歸期眇涼秋。",
      "兩歡日牢落，孤悲坐綢繆。",
      "觀怪忽蕩漾，叩奇獨冥搜。",
      "海鯨吞明月，浪島沒大漚。",
      "我有一寸鈎，欲釣千丈流。",
      "良知忽然遠，壯志鬱無抽。",
      "魍魅暫出沒，蛟螭互蟠蟉。",
      "昌言拜舜禹，舉颿凌斗牛。",
      "懷糈餽賢屈，乘桴追聖丘。",
      "飄然天外步，豈肯區中囚。",
      "楚些待誰弔，賈辭緘恨投。",
      "翳明弗可曉，祕魂安所求。",
      "氣毒放逐域，蓼雜芳菲疇。",
      "當春忽淒涼，不枯亦颼飀。",
      "貉謠衆猥款，巴語相咿嚘。",
      "默誓去外俗，嘉願還中州。",
      "江生行既樂，躬輦自相勠。",
      "飲醇趣明代，味腥謝荒陬。",
      "馳深鼓利檝，趨險驚蜚輶。",
      "繫石沈靳尚，開弓射鴅吺。",
      "路暗執屏翳，波驚戮陽侯。",
      "廣泛信縹緲，高行恣浮游。",
      "外患蕭蕭去，中悒稍稍瘳。",
      "振衣造雲闕，跪坐陳清猷。",
      "德風變讒巧，仁氣銷戈矛。",
      "名聲照西海，淑問無時休。",
      "歸哉孟夫子，歸去無夷猶。"
    ],
    "added_time": "2026-01-03 04:53:35"
  },
  {
    "source_file": "poet.tang.43000.json",
    "title": "晚秋郾城夜會聯句",
    "author": "韓愈",
    "paragraphs": [
      "從軍古云樂，談笑青油幕。",
      "燈明夜觀棊，月暗秋城柝。",
      "羈客方寂歷，驚烏時落泊。",
      "語闌壯氣衰，酒醒寒砧作。",
      "遇主貴陳力，夷凶匪兼弱。",
      "百牢犒輿師，千戶購首惡。",
      "平生恥論兵，末暮不輕諾。",
      "徒然感恩義，誰復論勳爵。",
      "多士被霑汚，小夷施毒蠚。",
      "何當鑄劒戟，相與歸臺閣。",
      "室婦歡鳴鸛，家人祝喜鵲。",
      "終朝考蓍龜，何日親蒸礿。",
      "間使斷津梁，潛軍索林薄。",
      "紅塵羽書靖，大水沙囊涸。",
      "銘山子所工，插羽余何怍。",
      "未足煩刀俎，祗應輸管鑰。",
      "雨矢逐天狼，電矛驅海若。",
      "靈誅固無縱，力戰誰敢却。",
      "峨峨雲梯翔，赫赫火箭著。",
      "連空隳雉堞，照夜焚城郭。",
      "軍門宣一令，廟算建三略。",
      "雷鼓揭千槍，浮橋交萬筰。",
      "蹂野馬雲騰，映原旗火鑠。",
      "疲氓墜將拯，殘虜狂可縛。",
      "摧鋒若貙兕，超乘如猱玃。",
      "逢掖服飜慙，縵胡纓可愕。",
      "星隕聞雊雉，師興隨唳鶴。",
      "虎豹貪犬羊，鷹鸇憎鳥雀。",
      "燒陂除積聚，灌壘失依託。",
      "憑軾諭昏迷，執殳征暴虐。",
      "倉空戰卒飢，月黑探兵錯。",
      "兇徒更蹈藉，逆族相啗嚼。",
      "軸轤亙淮泗，斾旌連夏鄂。",
      "大野縱氐羌，長河浴騮駱。",
      "東西競角逐，遠近施矰繳。",
      "人怨童聚謠，天殃鬼行虐。",
      "漢刑支郡黜，周制閑田削。",
      "侯社退無功，鬼薪懲不恪。",
      "余雖司斧鑕，情本尚丘壑。",
      "且待獻俘囚，終當返耕穫。",
      "藁街陳鈇鉞，桃塞興錢鎛。",
      "地理畫封疆，天文埽寥廓。",
      "天子憫瘡痍，將軍禁鹵掠。",
      "策勳封龍頟，歸獸獲麟脚。",
      "詰誅敬王怒，給復哀人瘼。",
      "澤髮解兜鍪，酡顏傾鑿落。",
      "安存惟恐晚，洗雪不論昨。",
      "暮鳥已安巢，春蠶看滿箔。",
      "聲明動朝闕，光寵耀京洛。",
      "旁午降絲綸，中堅擁鼓鐸。",
      "密坐列珠翠，高門塗粉雘。",
      "跋朝賀書飛，塞路歸鞍躍。",
      "魏闕橫雲漢，秦關束巖㟧。",
      "拜迎羅櫜鞬，問遺結囊橐。",
      "江淮永清晏，宇宙重開拓。",
      "是日號升平，此年名作噩。",
      "洪赦方下究，武飆亦旁魄。",
      "南據定蠻陬，北攫空朔漠。",
      "儒生愜教化，武士猛刺斫。",
      "吾相兩優游，他人雙落莫。",
      "印從負鼎佩，門爲登壇鑿。",
      "再入更顯嚴，九遷彌謇諤。",
      "賓筵盡狐趙，導騎多衛霍。",
      "國史擅芬芳，宮娃分綽約。",
      "丹掖列鵷鷺，洪爐衣狐貉。",
      "摛文揮月毫，講劒淬霜鍔。",
      "命衣備藻火，賜樂兼附搏。",
      "兩廂鋪𣰽毺，五鼎調勺藥。",
      "帶垂蒼玉佩，轡蹙黃金絡。",
      "誘接喻登龍，趨馳狀傾藿。",
      "青娥翳長袖，紅頰吹鳴籥。",
      "儻不忍辛勤，何由恣歡謔。",
      "惟當早富貴，豈得暫寂寞。",
      "但擲雇笑金，仍祈却老藥。",
      "歿廟配尊斝，生堂合毊鑮。",
      "安行庇松篁，高臥枕莞蒻。",
      "洗沐恣蘭芷，割烹厭腗臄。",
      "喜顏非忸怩，達志無隕穫。",
      "詼諧酒席展，慷慨戎裝著。",
      "斬馬祭旄纛，包羔禮芒屩。",
      "山多離隱豹，野有求伸蠖。",
      "推選閱羣材，薦延搜一鶚。",
      "左右供諂譽，親交獻諛噱。",
      "名聲載揄揚，權勢實熏灼。",
      "道舊生感激，當歌發酬酢。",
      "羣孫輕綺紈，下客豐醴酪。",
      "窮天貢琛異，匝海賜酺醵。",
      "作樂鼓還槌，從禽弓始彍。",
      "取歡移日飲，求勝通宵博。",
      "五白氣爭呼，六奇心運度。",
      "恩澤誠布濩，嚚頑已簫勺。",
      "告成上云亭，考古垂矩矱。",
      "前堂清夜吹，東第良晨酌。",
      "池蓮拆秋房，院竹飜夏籜。",
      "五狩朝恆岱，三畋宿楊柞。",
      "農書乍討論，馬法長懸格。",
      "雪下收新息，陽生過京索。",
      "爾牛時寢訛，我僕或歌咢。",
      "帝載彌天地，臣辭劣螢爝。",
      "爲詩安能詳，庶用存糟粕。"
    ],
    "added_time": "2026-01-03 04:53:35"
  },
  {
    "source_file": "poet.song.86000.json",
    "title": "木芙蓉歌",
    "author": "周紫芝",
    "paragraphs": [
      "吳江十月霜華淺，秋空無雲霜日暖。",
      "芭蕉樹暗簾幕垂，木芙蓉開紅婉婉。",
      "銀床露重梧葉飛，金錢掃地秋蘭萎。",
      "無人自對秋風笑，黄菊葵花不同調。",
      "慢綠妖紅解醉人，徐娘未老秋娘少。",
      "少年時節歡樂多，紅蓮影落秋江波。",
      "若耶女兒白如玉，夜半採蓮聞棹歌。",
      "驚風吹浪鴛鴦起，回頭日月飛梭裏。",
      "對花不飲今蹉跎，淚濕秋風當奈何。"
    ],
    "added_time": "2026-01-03 04:53:51"
  },
  {
    "source_file": "poet.tang.38000.json",
    "title": "山居即事二首 一",
    "author": "陸希聲",
    "paragraphs": [
      "君山蒼翠接青冥，東走洮湖上洞庭。",
      "茅屋向陽梳白髮，竹窓深夜誦丹經。",
      "湧泉回泬魚龍氣，怪石驚騰鳥獸形。",
      "爲問前時金馬客，此焉還作少微星。"
    ],
    "added_time": "2026-01-03 04:53:52"
  },
  {
    "source_file": "poet.tang.15000.json",
    "title": "塞下曲 一",
    "author": "李益",
    "paragraphs": [
      "蕃州部落能結束，朝暮馳獵黃河曲。",
      "燕歌未斷塞鴻飛，牧馬羣嘶邊草綠。"
    ],
    "added_time": "2026-01-03 04:53:54"
  },
  {
    "source_file": "poet.tang.20000.json",
    "title": "雜興",
    "author": "盧仝",
    "paragraphs": [
      "意志未成百不解，見人富貴亦心愛。",
      "等閑對酒呼三達，屠羊殺牛皆自在。",
      "放心爲樂笙歌攢，壯氣激作風霜寒。",
      "廚中玉饌盈金盤，方丈厭見嫌不餐。",
      "飛鷹躍馬實快性，脣腐齒爛空巑岏。",
      "豈期福極翻成禍，禍成身誅家亦破。",
      "昨朝惆悵不如君，今日悲君不如我。",
      "否泰交加無定主，嬾學風雲戢翎羽。",
      "綠酒清琴好養生，出將入相無心取。",
      "三五圖書舊揣摩，五千道德新䂓矩。"
    ],
    "added_time": "2026-01-03 04:53:57"
  },
  {
    "source_file": "poet.song.158000.json",
    "title": "送季舅汪江州  其二",
    "author": "樓鑰",
    "paragraphs": [
      "舅甥相與自垂髫，游宦歸來鬢已凋。",
      "坐上可無車武子，酒酣時頼蓋寬饒。",
      "喜公自此驅千騎，顧我從今守一瓢。",
      "間與適齋同悵望，草堂樽酒幸清朝。"
    ],
    "added_time": "2026-01-03 04:54:27"
  },
  {
    "source_file": "poet.song.97000.json",
    "title": "送符正民罷倅永嘉",
    "author": "鄭剛中",
    "paragraphs": [
      "去年斂板趨庭側，門前楊柳如金色。",
      "今年公去柳何如，已作涼陰舞寒碧。",
      "歲月忽怱無足恨，離合人生那免得。",
      "身如汀雁偶相逢，自是不須論定跡。",
      "我今胡爲抱不滿，攀轅益爲邦人惜。",
      "永嘉雄望城海濱，吏久不良民弊積。",
      "年來開府皆鉅公，旁助剗除知有力。",
      "歲當乙卯夏不雨，旱霧吹風千里赤。",
      "愛人節費惜錙銖，廪廥單窮猶足食。",
      "北方興師日千金，州縣皇皇慮供億。",
      "溥哉時發仁人言，未至取魚憂竭澤。",
      "青衫幕吏有何能，造物見憐相抆拭。",
      "自知愚拙生霾霧，臨事昏蒙無遠識。",
      "天機遇觸狂態作，掐鼻炙眉成痼癖。",
      "唯公道眼借餘青，頗許披心露真率。",
      "人生感恩未易言，正恐不能同木石。",
      "仙才秀骨公所有，化作文章可華國。",
      "持身况若玉壺冰，透裏無塵只清白。",
      "暫分半刺聊爾耳，此豈能令公議塞。",
      "行當擺脱州縣冗，下跨秋風開六翮。",
      "夔龍有室俱可入，願吐詩書資碩畫。",
      "自餘強飯無足云，轉首潮平江樹隔。"
    ],
    "added_time": "2026-01-03 04:54:52"
  },
  {
    "source_file": "poet.tang.17000.json",
    "title": "郡齋讀經",
    "author": "羊士諤",
    "paragraphs": [
      "壯齡非濟物，柔翰誤爲儒。",
      "及此齋心暇，翛然與道俱。",
      "散材誠獨善，正覺豈無徒。",
      "半偈蓮生水，幽香桂滿爐。",
      "息陰慙蔽芾，講義得醍醐。",
      "跡似桃源客，身攖竹使符。",
      "華夷參吏事，巴漢混州圖。",
      "偃草懷君子，移風念嗇夫。",
      "翳桑俄有績，宿麥復盈租。",
      "圓寂期超詣，凋殘幸已蘇。",
      "解空囊不智，滅景谷何愚。",
      "幾日遵歸轍，東菑殆欲蕪。"
    ],
    "added_time": "2026-01-03 04:55:37"
  },
  {
    "source_file": "poet.tang.14000.json",
    "title": "謫官辰州冬至日[有]懷",
    "author": "戎昱",
    "paragraphs": [
      "去年長至在長安，策杖曾簪獬豸冠。",
      "此歲長安逢至日，下堦遙想雪霜寒。",
      "夢隨行伍朝天去，身寄窮荒報國難。",
      "北望南郊消息斷，江頭唯有淚闌干。"
    ],
    "added_time": "2026-01-03 04:55:44"
  },
  {
    "source_file": "poet.song.62000.json",
    "title": "寄沛縣姜承議",
    "author": "陳師道",
    "paragraphs": [
      "平生魯國老先生，晚見諸郎識老成。",
      "怪有武功蒙寵錫，果緣陰德貫神明。",
      "金池已作歸田計，玉版方書濟物情。",
      "百里饑寒獨顔闔，忍令一物不敷榮。"
    ],
    "added_time": "2026-01-03 04:55:55"
  },
  {
    "source_file": "poet.song.62000.json",
    "title": "寒夜",
    "author": "陳師道",
    "paragraphs": [
      "一夜風澎浪，中宵月脫雲。",
      "到窗資少睡，遠響倦多聞。",
      "星火遠相亂，江山氣不分。",
      "早雞先得便，斷雁屢鳴羣。"
    ],
    "added_time": "2026-01-03 04:55:55"
  },
  {
    "source_file": "poet.song.68000.json",
    "title": "陰山女歌",
    "author": "晁說之",
    "paragraphs": [
      "陰山女漢服，初裁淚如雨。",
      "自看顔色宜漢裝，琵琶豈復傳胡譜。",
      "赤車使者傳琵琶，翩然雌鳳隨凰去。",
      "豈不憐此女兒心，父母生身遠有祖。",
      "平生父母九原恨，得幸一朝收拾取。",
      "使者高義重咨嗟，衣裳盟會其敢許。",
      "漢装漢曲陰山墳，七十年來愁暮雲。",
      "即今山川還漢家，泉下女兒聞不聞。",
      "誰将一樽內庫酒，招此芳魂亦何有。",
      "崔盧舊族自豪英，顧此女兒慚色否。",
      "巍巍之功惟陛下，萬歲百男固宗社。",
      "赫赫雷電暫出車，陶陶韶濩詠歸馬。",
      "墨荘侍讀如尚在，應有好辭獻壽斝。"
    ],
    "added_time": "2026-01-03 04:56:17"
  },
  {
    "source_file": "poet.tang.20000.json",
    "title": "孟夫子生生亭賦",
    "author": "盧仝",
    "paragraphs": [
      "玉川子沿孟冬之寒流兮，輟櫂上登生生亭。",
      "夫子何之兮，面逐雲沒兮南行。",
      "百川注海而心不寫兮，落日千里凝寒精。",
      "予日衰期人生之世斯已矣，爰爲今日猶猶岐路之心生。",
      "悲夫！南國風濤，魚龍畜伏。",
      "予小子戇朴，必不能濟夫子欲。",
      "嗟自慙承夫子而不失予兮，傳古道甚分明。",
      "予且廣孤目遐賷于天壤兮，庶得外盡萬物變化之幽情。",
      "然後慙愧而來歸兮，大息吾躬于夫子之亭。"
    ],
    "added_time": "2026-01-03 04:56:17"
  },
  {
    "source_file": "poet.tang.41000.json",
    "title": "海昌望月",
    "author": "陳陶",
    "paragraphs": [
      "何處無今夕，豈期在海頭。",
      "賈客不愛月，嬋娟閑滄洲。",
      "浩然傷歲華，獨望湖邊樓。",
      "煙島青歷歷，藍田白悠悠。",
      "誰無破鏡期，繄我信虛舟。",
      "誰無桂枝念，繄我方摧輈。",
      "始見彎環春，又逢團圓秋。",
      "莫厭綾扇夕，百年多銀鉤。",
      "今盤誰雕鐫，玉窟難冥搜。",
      "重輪運時節，三五不自由。",
      "疑拋雲上鍋，欲摟天邊毬。",
      "孀居應寒冷，擣藥青冥愁。",
      "兔子樹下蹲，蝦𢋙池中遊。",
      "如何名金波，不共水東流。",
      "天花辟膻腥，野雲無邊陬。",
      "蚌蛤乘大運，含珠相對醻。",
      "夜鵲思南鄉，露華清東甌。",
      "百寶安可覰，老龍鎖深湫。",
      "究究如情人，盜者即仇讎。",
      "海涯上皎潔，九門更清幽。",
      "亭亭勸金尊，夜久喘吳牛。",
      "夷俗皆輕擲，北山思今遊。",
      "鴈聲故鄉來，客淚墮南洲。",
      "平生煙霞志，讀書覓封侯。",
      "四海尚白身，豈無故鄉羞。",
      "壈坎何足歎，壯如水中虬。",
      "獵獵谷底蘭，搖搖波上鷗。",
      "中途喪資斧，兩地生繁憂。",
      "一杯太陰君，鷦鷯豈無求。",
      "明日將片葉，三山東南浮。"
    ],
    "added_time": "2026-01-03 04:56:21"
  },
  {
    "source_file": "poet.tang.23000.json",
    "title": "和微之詩二十三首 和朝回與王鍊師遊南山下",
    "author": "白居易",
    "paragraphs": [
      "藹藹春景餘，峨峨夏雲初。",
      "躞蹀退朝騎，飄颻隨風裾。",
      "晨從四丞相，入拜白玉除。",
      "暮與一道士，出尋青谿居。",
      "吏隱本齊致，朝野孰云殊。",
      "道在有中適，機忘無外虞。",
      "但媿煙霄上，鸞鳳爲吾徒。",
      "又慙雲林間，鷗鶴不我疎。",
      "坐傾數杯酒，臥枕一卷書。",
      "興酣頭兀兀，睡覺心于于。",
      "以此送日月，問師爲何如。"
    ],
    "added_time": "2026-01-03 04:56:23"
  },
  {
    "source_file": "poet.tang.52000.json",
    "title": "丹元子步天歌 天市垣",
    "author": "王希明",
    "paragraphs": [
      "下垣一宮名天市，兩扇垣牆二十二。",
      "當門六角黑市樓，門左兩星是車肆。",
      "兩箇宗正四宗人，宗星一䨥亦依次。",
      "帛度兩星屠肆前，候星還在帝坐邊。",
      "帝坐一星常光明，四箇微茫宦者星。",
      "以次兩星名列肆，斗斛帝前依其次，斗是五星斛是四。",
      "垣北九箇貫索星，索口橫者七公成。",
      "天紀恰似七公形，數著分明多兩星。",
      "紀北三星名女牀，此坐還依織女傍。",
      "三元之象無相侵，二十八宿隨其陰。",
      "水火土木幷與金，以次別有五行分。",
      "（以上三首錄《通志》卷三九《天文略》第二）（按：〖1〗《崇文總目》輯本卷四《天文占書類》有「《丹元子步天歌》一卷，王希明撰」。",
      "〖2〗《新唐書·藝文志》「天文類」云：「王希明《丹元步天歌》一卷。",
      "」）（〖3〗黃伯思《東觀餘論》卷下《校正〈崇文總目〉十七條》云：「《丹元子步天歌》，此但記列星所在，並其象數，使人易識耳，非占說也。",
      "」〖4〗鄭樵《通志·天文略》云：「隋有丹元子者，隱者之流也。",
      "不知名氏，作《步天歌》，見者可以觀象焉。",
      "王希明纂漢晉志以釋之，《唐書》誤以爲王希明也。",
      "……此本只傳靈臺，不傳人間，術家秘之，名曰《鬼料竅》。",
      "世有數本，不勝其訛，今則取之，仰觀以從稽定。",
      "」〖5〗晁公武《郡齋讀書志》〖袁本〗卷三上錄《步天歌》一卷：「右未詳撰人。",
      "二十八宿地歌也。",
      "三垣頌、五星凌犯賦於後。",
      "或云唐王希明，自號丹元子。",
      "」〖6〗王應麟《困學紀聞》卷九《天道》云：「《步天歌》，《唐志》謂王希明丹元子。",
      "今本司天右拾遺內供奉王希明撰，喬令來注。",
      "二十八宿歌、三垣頌，五行吟，總爲一卷。",
      "」次引鄭樵之說，末謂「然則王希明丹元子蓋二人也」。",
      "〖7〗錢大昕《十駕齋養新錄》卷十四云：「《丹元子步天歌》，不著撰人姓名。",
      "相傳以爲唐王希明所撰。",
      "鄭樵獨非之。",
      "以爲丹元子隋之隱者，與希明各是一人。",
      "然歌詞淺陋，不似隋人文字，《隋書·經籍志》亦無此書，其非隋人明矣。",
      "古天文家未有以太微、天市配紫宮爲三垣者。",
      "《太史公書》，太微屬南宮，天市屬東宮。",
      "《晉》、《隋》二志，則分中外宮與二十八宿爲三列、而太微、天市雜敍於中宮之次。",
      "使丹元子果隋人，則唐初李淳風修《隋志》，何不一述三垣之說乎？",
      "漁仲好異而無識，欲取俚鄙之歌，駕乎前志之上，所謂棄周鼎而寶康瓠者也。",
      "」〖8〗沈曾植《海日樓札叢》卷三云：「世或謂《丹元子步天歌》是隋時人作，鄭漁仲《天文略》亦謂丹元子隋人撰歌，王希明唐人撰釋。",
      "然《通志》天文書目：《丹元子步天歌》一卷，注云：『唐右拾遺內供奉王希明撰。",
      "』固無丹元子隋人之說也。",
      "《唐志》五行類，王希明《太一金鏡式經》十卷，注『開元中詔撰』則希明乃術數學家，非天文專家。",
      "」〖9〗羅振玉《雪堂校刊羣書敍錄》卷下云：「鄭氏《通志·天文略》謂撰《步天歌》之丹元子乃隋人，於前藉無徵，恐未可信。",
      "」）。"
    ],
    "added_time": "2026-01-03 04:56:23"
  },
  {
    "source_file": "poet.tang.52000.json",
    "title": "若耶春意",
    "author": "許景先",
    "paragraphs": [
      "越水正逶迤，艷陽三月時。",
      "中有嬋娟子，含怨望佳期。",
      "鮮膚潤玉澤，微眄動蛾眉。",
      "解珮遺中浦，折芳懷所思。",
      "彩色豈不重，瓌艷難久滋。",
      "一歌江南曲，再使妾心悲。",
      "（見《會稽掇英總集》卷七）。"
    ],
    "added_time": "2026-01-03 04:56:23"
  },
  {
    "source_file": "poet.tang.52000.json",
    "title": "答客問",
    "author": "王翰",
    "paragraphs": [
      "龍躍湯泉雲漸迴，龍飛香殿氣還來。",
      "龍潛龍見雲皆應，天道常然何問哉！（見宋敏求《長安志》卷十五「臨潼」「陰盤城」條）（《長安志》云：「開元八年冬，乘輿自南入，行至半城，黑氣自城東北角起，倐忽滿城，從官皆相失。",
      "上策馬踰城赴官路下，至渭川，雲氣稍解。",
      "侍臣分散尋求乘輿所在，既謁見，悲喜迸涕，上亦悵然。",
      "自是還宮，數日不出。",
      "翰林學士通事舍人王翰作《答客問》上之，詞曰〖略〗。",
      "」）。"
    ],
    "added_time": "2026-01-03 04:56:23"
  },
  {
    "source_file": "poet.song.86000.json",
    "title": "督耨詞",
    "author": "周紫芝",
    "paragraphs": [
      "十里一候五里置，渡海梯山來萬里。",
      "賜入長安卿相家，夜暖金猊香徹髓。",
      "瓊香入骨作曉酲，斗帳燒煙隔秋水。",
      "青娥添火窗欲明，紅錦薫衣人未起。",
      "梅花不用波律來，零藿何勞香傳記。",
      "蘭閨半掩春晝長，參差吹竹羅紅粧。",
      "令君一去三日香，更遣小兒縫紫囊。",
      "夜來賓客滿高堂，誰家有女嫁韓郎。"
    ],
    "added_time": "2026-01-03 04:56:26"
  },
  {
    "source_file": "poet.song.86000.json",
    "title": "競渡曲",
    "author": "周紫芝",
    "paragraphs": [
      "江風獵獵吹紅旗，舟人結束誇水嬉。",
      "短衣青帽錦半臂，横波鼓鬛飛鯨鯢。",
      "江潮漫漫江水闊，浪花擊碎千堆雪。",
      "畫橈擘水挽不回，白羽離絃箭初脫。",
      "巋來醉作踏浪歌，應笑吳兒拜浪婆。",
      "朱樓相映綠陰裏，兩岸人家歡樂多。",
      "飯筒角黍纒五綵，楚俗至今猶未改。",
      "日暮空歌何在斯，不見三閭憔悴時。"
    ],
    "added_time": "2026-01-03 04:56:26"
  },
  {
    "source_file": "poet.song.158000.json",
    "title": "環村踏雪  其二",
    "author": "樓鑰",
    "paragraphs": [
      "筍輿衝雪過溪橋，流水方東未晚潮。",
      "白裏不知梅奪色，青邊尤喜麥成苗。",
      "煙深带雨參差下，空闊隨風自在飄。",
      "可是忍寒詩更切，故求野路踏瓊瑶。"
    ],
    "added_time": "2026-01-03 04:56:36"
  },
  {
    "source_file": "poet.song.94000.json",
    "title": "偈二首  其二",
    "author": "釋安民",
    "paragraphs": [
      "三面狸奴手捉月，兩頭白牯腳拏煙。",
      "戴冠碧兔立庭柏，脫殻烏龜飛上天。"
    ],
    "added_time": "2026-01-03 04:56:46"
  },
  {
    "source_file": "poet.song.69000.json",
    "title": "再至徐州示諸弟",
    "author": "晁沖之",
    "paragraphs": [
      "去年客徐得范子，今年客徐不得人。",
      "斷無草木與同味，宛有魚鳥來相親。",
      "南尋白門傍山麓，西望黄樓行水濵。",
      "還家作詩示羣從，早晚一遊攜二陳。"
    ],
    "added_time": "2026-01-03 04:56:47"
  },
  {
    "source_file": "poet.tang.5000.json",
    "title": "宿雲門寺閣",
    "author": "孫逖",
    "paragraphs": [
      "香閣東山下，煙花象外幽。",
      "懸燈千嶂夕，卷幔五湖秋。",
      "畫壁餘鴻鴈，紗窓宿斗牛。",
      "更疑天路近，夢與白雲遊。"
    ],
    "added_time": "2026-01-03 04:57:27"
  },
  {
    "source_file": "poet.song.56000.json",
    "title": "次韵答秦少章乞酒",
    "author": "黄庭堅",
    "paragraphs": [
      "朝事鞍馬早，吏曹文墨拘。",
      "初無尺寸補，但于朋友疏。",
      "豈如簞瓢子，卧起一牀書。",
      "炙背道堯舜，雪屋相與娛。",
      "步出城東門，野鳥吟廢墟。",
      "頗知富貴事，勢窮心亦舒。",
      "詩來獻窮狀，水餠嚼冰蔬。",
      "斗酒得醉否，枵腹如瓠壺。",
      "亦可召西舍，侯嬴非博徒。"
    ],
    "added_time": "2026-01-03 04:57:50"
  },
  {
    "source_file": "poet.song.47000.json",
    "title": "過山陽有懷",
    "author": "張舜民",
    "paragraphs": [
      "山陽過處苦匆匆，想見平生水陸衝。",
      "但有酒杯浮綠蟻，却無賦筆寫游龍。",
      "江湖風浪三千里，京國鶑花一萬重。",
      "他日君恩容北首，故人能作復從容。"
    ],
    "added_time": "2026-01-03 04:58:06"
  },
  {
    "source_file": "poet.tang.51000.json",
    "title": "題杜工部墳",
    "author": "韓愈",
    "paragraphs": [
      "何人鑿開混沌殼，二氣由來有清濁。",
      "孕其清者爲聖賢，鍾其濁者成愚樸。",
      "英豪雖沒名猶嘉，不肖虛死蓬麻。",
      "榮華一旦世俗眼，忠孝萬古賢人芽。",
      "有唐文物盛復全，名書史冊俱才賢。",
      "中間詩筆誰清新？屈指都無四五人。",
      "獨有工部稱全美，當日詩人無擬倫。",
      "筆追清風洗俗耳，心奪造化回陽春。",
      "天光晴射洞庭秋，寒玉萬頃清光流。",
      "我常愛慕如饑渴，不見其面生閑愁。",
      "今春偶客耒陽路，悽慘去尋江上墓。",
      "召朋特地踏煙霧，路入溪村數百步。",
      "招手借問騎牛兒，牧兒指我祠堂路。",
      "入門古屋三四間，草茅緣砌生無數。",
      "寒竹珊珊搖晚風，野蔓層層纏庭戶。",
      "升堂再拜心惻然，心欲虔啓不成語。",
      "一堆空土煙蕪裏，虛使詩人歎悲起。",
      "怨聲千古寄西風，寒骨一夜沉秋水。",
      "歸時處處多白酒，生肉如今家家有。",
      "飲酒食肉今如此，何故常人無飽死？",
      "子美歸日稱才賢，聶侯見待誠非喜。",
      "洎乎聖意再搜求，姦臣以此欺天子。",
      "捉月走入千丈波，忠諫便沉汩羅底。",
      "固知天意有所存，三賢所歸同一水。",
      "過客留詩千百人，佳詞繡句虛相美。",
      "墳空飫死已傳聞，千古醜聲竟誰洗？",
      "明時好古疾惡人，應以我意知終始。",
      "（蔡夢弼《集注草堂杜工部詩外集酬唱附錄》引）（〖1〗蔡夢弼跋云：「此退之《題杜工部墳》，惟見於劉斧《摭遺小說》，韓昌黎正集無之，似非退之所作。",
      "然大曆、元和，時之相去猶未爲遠，不歸與本集抵牾若是。",
      "乃後之好事俗休儒託而爲之，以厚誣退之，決非退之所作也睄矣。",
      "夢弼今謾錄於此，以備後人觀覽也。",
      "」）。"
    ],
    "added_time": "2026-01-03 04:58:39"
  },
  {
    "source_file": "poet.song.158000.json",
    "title": "千佛閣",
    "author": "樓鑰",
    "paragraphs": [
      "平橫雲棟塞空虛，倒影仍臨碧玉壷。",
      "千佛威光歸寶所，九霄宸藻粲河圖。",
      "人天共歎未曾有，燕雀相驚不敢踰。",
      "試問南詢童子看，化城曾見此樓無。"
    ],
    "added_time": "2026-01-03 04:59:00"
  },
  {
    "source_file": "poet.song.79000.json",
    "title": "王坦夫静寄齋",
    "author": "謝薖",
    "paragraphs": [
      "狙猴在深山，騰踔不少停。",
      "大龜藏神屋，縮首都無營。",
      "冥觀静躁異，洞見萬物情。",
      "吾聞子王子，總角遊帝城。",
      "歸來髩猶綠，閉關慕淵明。",
      "曲肱北窗下，風聲肅泠泠。",
      "夢覺忽驚起，猶疑車轂鳴。",
      "齋居屏萬慮，乃以靜寄名。",
      "是中得其趣，君門可長扃。",
      "倘知定能應，子冠定能纓。",
      "鏡以靜故明，水以静故平。",
      "兹言置座右，可配崔瑗銘。"
    ],
    "added_time": "2026-01-03 04:59:32"
  },
  {
    "source_file": "poet.song.86000.json",
    "title": "石婦行二首  其一",
    "author": "周紫芝",
    "paragraphs": [
      "貞婦生江南，少小稱丰穠。",
      "委身事良人，相與歡笑同。",
      "良人去不返，兩鬢常蓬鬆。",
      "謂言有膏沐，未識誰爲容。",
      "日日上山望，水遠山複重。",
      "藁砧竟不來，望望終無窮。",
      "一朝化作石，僵立由天公。",
      "天公表堅貞，令與山始終。",
      "仙衣綉蘚暈，寶髻搖花叢。",
      "滔滔日月逝，此石存高峰。",
      "清名閲千古，勁節摩蒼穹。",
      "恨無採詩官，作詩頌遺蹤。",
      "用之邦國間，庶以消淫風。"
    ],
    "added_time": "2026-01-03 04:59:41"
  },
  {
    "source_file": "poet.tang.52000.json",
    "title": "遊石門山",
    "author": "徐嶠",
    "paragraphs": [
      "維舟清溪泊，徐步石門瞻。",
      "窾屈借巖洞，空□□□纖。",
      "□飛下習□，響（下缺）。",
      "（見光緒元年王棻纂《青田縣志》卷六《金石》）（按：《縣志》云此詩殘刻在青田縣石門洞石壁，題下署：「勅採訪大使、潤州刺史徐嶠。",
      "」徐詩後尚存張愿和詩殘刻，錄如次：「題石門山瀑布八韻敬贈□□□公幷序。",
      "吳郡守兼江東採訪使張愿。",
      "所歷名山觀瀑布者多矣，至於飛流若布，遠近如〖中缺〗。",
      "百步石壁千尋急流成〖後缺〗。",
      "」《縣志》又錄雲舫跋云：「張刻第三行有奉和某某使遊石門山數小字參於其間。",
      "」張詩無殘存，故不另錄，姑附此以備考。",
      "）。"
    ],
    "added_time": "2026-01-03 04:59:43"
  },
  {
    "source_file": "poet.tang.41000.json",
    "title": "番禺道中作",
    "author": "陳陶",
    "paragraphs": [
      "博羅程遠近，海塞愁先入。",
      "瘴雨出虹蝀，蠻江渡山急。",
      "常聞島夷俗，犀象滿城邑。",
      "鴈至草猶春，潮迴檣半濕。",
      "丹丘鳳皇隱，水廟蛟龍集。",
      "何處樹能言，幾鄉珠是泣。",
      "千年趙佗國，霸氣委原隰。",
      "齷齪笑終軍，長纓禍先及。"
    ],
    "added_time": "2026-01-03 04:59:48"
  },
  {
    "source_file": "poet.tang.23000.json",
    "title": "引泉",
    "author": "白居易",
    "paragraphs": [
      "一爲止足限，二爲衰疾牽。",
      "邴罷不因事，陶歸非待年。",
      "歸來嵩洛下，閉戶何翛然。",
      "靜掃林下地，閑疏池畔泉。",
      "伊流狹似帶，洛石大如拳。",
      "誰教明月下，爲我聲濺濺。",
      "竟夕舟中坐，有時橋上眠。",
      "何用施屏障，水竹繞牀前。"
    ],
    "added_time": "2026-01-03 04:59:52"
  },
  {
    "source_file": "poet.tang.23000.json",
    "title": "酬集賢劉郎中對月見寄兼懷元浙東",
    "author": "白居易",
    "paragraphs": [
      "月在洛陽天，天高淨如水。",
      "下有白頭人，擥衣中夜起。",
      "思遠鏡亭上，光深書殿裏。",
      "眇然三處心，相去各千里。"
    ],
    "added_time": "2026-01-03 04:59:52"
  },
  {
    "source_file": "poet.song.78000.json",
    "title": "贈俞清老",
    "author": "許景衡",
    "paragraphs": [
      "昔我江淮幾還往，聞君兄弟有聲名。",
      "小軒便作陶彭澤，五字何如李少卿。",
      "自說此身看老去，却慙相見太忙生。",
      "何時粗有田園計，把手江邊取次行。"
    ],
    "added_time": "2026-01-03 05:00:24"
  },
  {
    "source_file": "poet.tang.28000.json",
    "title": "閨情",
    "author": "杜牧",
    "paragraphs": [
      "娟娟却月眉，新鬢學鵶飛。",
      "暗砌勻檀粉，晴窓畫夾衣。",
      "袖紅垂寂寞，眉黛歛衣稀。",
      "還向長陵去，今宵歸不歸。"
    ],
    "added_time": "2026-01-03 05:00:36"
  },
  {
    "source_file": "poet.tang.21000.json",
    "title": "春六十韻",
    "author": "元稹",
    "paragraphs": [
      "節應寒灰下，春生返照中。",
      "未能消積雪，已漸少回風。",
      "迎氣邦經重，齋誠帝念隆。",
      "龍驤紫宸北，天壓翠壇東。",
      "仙仗搖佳彩，榮光荅聖衷。",
      "便從威仰座，隨入大羅宮。",
      "先到璇淵底，偷穿玳瑁櫳。",
      "館娃朝鏡晚，太液曉冰融。",
      "撩摘芳情徧，搜求好處終。",
      "九霄渾可可，萬姓尚忡忡。",
      "晝漏頻加箭，宵暉欲半弓。",
      "驅令三殿出，乞與百蠻同。",
      "直自方壺島，斜臨絕漠戎。",
      "南巡曖珠樹，西轉麗崆峒。",
      "度嶺梅甘坻，潛泉脈暗洪。",
      "悠悠鋪塞草，冉冉著江楓。",
      "蠶役投筐妾，耘催荷蓧翁。",
      "既蒸難發地，仍送嬾歸鴻。",
      "約略環區宇，殷勤綺鎬酆。",
      "華山青黛撲，渭水碧沙蒙。",
      "宿露清餘靄，晴煙塞迥空。",
      "燕巢纔點綴，鶯舌最惺愡。",
      "膩粉梨園白，臙脂桃徑紅。",
      "鬱金垂嫩柳，罯畫委高籠。",
      "地甲門闌大，天開禁掖崇。",
      "層臺張舞鳳，閣道架飛虹。",
      "麴糵調神化，鵷鸞竭至忠。",
      "歌鍾齊錫宴，車服獎庸功。",
      "俊造欣時用，閭閻賀歲豐。",
      "倡樓妝㸌㸌，農野綠芃芃。",
      "貴主驕矜盛，豪家恃賴雄。",
      "偏霑打毬彩，頻得鑄錢銅。",
      "專殺擒楊若，殊恩赦鄧通。",
      "女孫新在內，嬰稚近封公。",
      "游衍關心樂，詩書對面聾。",
      "盤筵饒異味，音樂斥庸工。",
      "酒愛油衣淺，杯誇瑪瑙烘。",
      "挑鬟玉釵髻，刺繡寶裝攏。",
      "啓齒呈編貝，彈絲動削蔥。",
      "醉圓雙媚靨，波溢兩明瞳。",
      "但賞歡無極，那知恨亦充。",
      "洞房閑窈窕，庭院獨蔥蘢。",
      "謝砌縈殘絮，班窗網曙蟲。",
      "望夫身化石，爲伯首如蓬。",
      "顧我沉憂士，騎他老病驄。",
      "靜街乘曠蕩，初日接曈曨。",
      "飲敗胏常渴，魂驚耳更聰。",
      "虛逢好陽豔，其那苦昏懜。",
      "僶俛還移步，持疑又省躬。",
      "慵將疲顇質，漫走倦羸僮。",
      "季月行當暮，良辰坐歎窮。",
      "晉悲焚介子，魯願浴沂童。",
      "燧改鮮妍火，陰繁晻澹桐。",
      "瑞雲低𢈁𢈁，香雨潤濛濛。",
      "藥溉分窠數，籬栽備幼沖。",
      "種莎憐見葉，護筍冀成筒。",
      "有夢多爲蝶，因蒐定坐熊。",
      "漂沈隨壞芥，榮茂委蒼穹。",
      "震動風千變，晴和鶴一沖。",
      "丁寧搴芳侶，須識未開叢。"
    ],
    "added_time": "2026-01-03 05:00:50"
  },
  {
    "source_file": "poet.tang.21000.json",
    "title": "月三十韻",
    "author": "元稹",
    "paragraphs": [
      "蓂葉標新朔，霜豪引細輝。",
      "白眉驚半隱，虹勢訝全微。",
      "涼魄潭空洞，虛弓雁畏威。",
      "上弦何汲汲，佳色轉依依。",
      "綺幕殘燈斂，妝樓破鏡飛。",
      "玲瓏穿竹樹，岑寂思幈幃。",
      "坐愛規將合，行看望已幾。",
      "絳河冰鑑朗，黃道玉輪巍。",
      "迥照偏瓊砌，餘光借粉闈。",
      "泛池相皎潔，壓桂共芳菲。",
      "的的當歌扇，娟娟透舞衣。",
      "殷勤入懷什，懇款墮雲圻。",
      "素液傳烘盞，鳴琴薦碧徽。",
      "椒房深肅肅，蘭路靄霏霏。",
      "翡翠通簾影，琉璃瑩殿扉。",
      "西園筵玳瑁，東壁射蛜蝛。",
      "老將占天陣，幽人釣石磯。",
      "荷鋤元亮息，回櫂子猷歸。",
      "迢遞同千里，孤高淨九圍。",
      "從星作風雨，配日麗旌旗。",
      "麟鬬寧徒設，蠅聲豈浪譏。",
      "司存委卿士，新拜出郊畿。",
      "今古雖云極，虧盈不易違。",
      "珠胎方夜滿，清露忍朝晞。",
      "漸減姮娥面，徐收楚練機。",
      "卞疑雕璧碎，潘感竟牀稀。",
      "捐篋辭班女，潛波蔽虙妃。",
      "氛埃誰定滅，蟾兔杳難希。",
      "須遣圓明盡，良嗟造化非。",
      "如能付刀尺，別爲創璿璣。"
    ],
    "added_time": "2026-01-03 05:00:50"
  },
  {
    "source_file": "poet.song.62000.json",
    "title": "趙巖",
    "author": "陳師道",
    "paragraphs": [
      "一市萬人聚，四衝千里遥。",
      "胡然不作邑，兼自可成橋。",
      "羣盜去無跡，諸家壓不驕。",
      "由來天下事，浮議易傾搖。"
    ],
    "added_time": "2026-01-03 05:00:56"
  },
  {
    "source_file": "poet.tang.43000.json",
    "title": "獨在開元寺避暑頗懷魯望因飛筆聯句",
    "author": "皮日休",
    "paragraphs": [
      "煩署雖難避，僧家自有期。",
      "泉甘於馬乳，苔滑似龍漦。",
      "任誕襟全散，臨幽榻旋移。",
      "松行將雅拜，篁陣欲交麾。",
      "望塔青𩩉識，登樓白鴿知。",
      "石經森欲動，珠像儼將怡。",
      "筠簟臨杉穗，紗巾透雨絲。",
      "靜譚蟬噪少，涼步鶴隨遲。",
      "煙重迴蕉扇，輕風拂桂帷。",
      "對碑吳地說，開卷梵天詞。",
      "積水魚梁壞，殘花病枕欹。",
      "懷君瀟灑處，孤夢繞罘罳。"
    ],
    "added_time": "2026-01-03 05:01:02"
  },
  {
    "source_file": "poet.song.47000.json",
    "title": "和陳憲車蠟梅",
    "author": "張舜民",
    "paragraphs": [
      "黄宮暖律暗相催，臘後春前見蠟梅。",
      "青帝不知無蝶至，黄花先賞有蜂來。",
      "風飄嫩蕊添鶑羽，雪駕寒香入酒杯。",
      "盡道此花居第一，如何更有百花開。"
    ],
    "added_time": "2026-01-03 05:01:14"
  },
  {
    "source_file": "poet.song.69000.json",
    "title": "和鄧慎思重九考罷試卷書呈同院諸公",
    "author": "耿南仲",
    "paragraphs": [
      "貢珍已選茂良充，猶被拘縻類縳鐘。",
      "渌酒强陪高館飲，黄花不似故園逢。",
      "碁枰苦戰挑燈坐，蘚壁閒題捧硯從。",
      "風葉滿庭秋索寞，更籌向盡睡方濃。"
    ],
    "added_time": "2026-01-03 05:01:52"
  },
  {
    "source_file": "poet.song.96000.json",
    "title": "賀和仲移居  其一",
    "author": "劉才邵",
    "paragraphs": [
      "狻猊群戲畫難工，木梢翬飛面勢雄。",
      "壯氣定知如杜固，鑿池肯復効燕公。",
      "好穿松竹躋雲磴，别敞簷楹看碧空。",
      "更願他年開北第，卻留蹤跡付隆中。"
    ],
    "added_time": "2026-01-03 05:02:55"
  },
  {
    "source_file": "poet.tang.33000.json",
    "title": "聞蟬十二韻",
    "author": "許棠",
    "paragraphs": [
      "造化生微物，常能應候鳴。",
      "初離何處樹，又發去年聲。",
      "未蛻唯愁動，纔飛似解驚。",
      "聞來鄰海徼，恨起過邊城。",
      "騷屑隨風遠，悠揚類雪輕。",
      "報秋涼漸至，嘶月思偏清。",
      "互默疑相荅，微搖似欲行。",
      "繁音人已厭，朽殼蟻猶爭。",
      "朝士嚴冠飾，宮嬪逞鬢名。",
      "亂依西日噪，多引北歸情。",
      "篠露凝潛吸，蛛絲忽迸縈。",
      "此時吟立者，不覺萬愁生。"
    ],
    "added_time": "2026-01-03 05:03:35"
  },
  {
    "source_file": "poet.tang.48000.json",
    "title": "謁貴公子不禮書格子屏風",
    "author": "李貞白",
    "paragraphs": [
      "道格何曾格，言糊又不糊。",
      "渾身總是眼，還解識人無。"
    ],
    "added_time": "2026-01-03 05:03:54"
  },
  {
    "source_file": "poet.tang.48000.json",
    "title": "詠月",
    "author": "李貞白",
    "paragraphs": [
      "當塗當塗見，蕪湖蕪湖見。",
      "八月十五夜，一似沒柄扇。"
    ],
    "added_time": "2026-01-03 05:03:54"
  },
  {
    "source_file": "poet.tang.48000.json",
    "title": "詠狗蚤",
    "author": "李貞白",
    "paragraphs": [
      "與蝨都來不較多，㩧挑筋斗太嘍囉。",
      "忽然管著一籃子，有甚心情那你何。"
    ],
    "added_time": "2026-01-03 05:03:54"
  },
  {
    "source_file": "poet.tang.48000.json",
    "title": "詠罌粟子",
    "author": "李貞白",
    "paragraphs": [
      "倒排雙陸子，希插碧牙籌。",
      "既似犧牛乳，又如鈴馬兜。",
      "鼓捶幷瀑箭，直是有來由。"
    ],
    "added_time": "2026-01-03 05:03:54"
  },
  {
    "source_file": "poet.tang.48000.json",
    "title": "詠蟹",
    "author": "李貞白",
    "paragraphs": [
      "蟬眼龜形脚似蛛，未曾正面向人趨。",
      "如今飣在盤筵上，得似江湖亂走無。"
    ],
    "added_time": "2026-01-03 05:03:54"
  },
  {
    "source_file": "poet.song.84000.json",
    "title": "次韻方允迪秘監會稽相遇懷吳興舊遊二首  其二",
    "author": "劉一止",
    "paragraphs": [
      "鑒湖列嶂自天開，雲色嵐光入酒杯。",
      "忽遣同遊有陶謝，故應交契擬陳雷。",
      "他鄉日日典衣醉，公事時時牽馬來。",
      "要買扁舟窮勝絕，共追樵径晚風回。"
    ],
    "added_time": "2026-01-03 05:03:59"
  },
  {
    "source_file": "poet.song.47000.json",
    "title": "中宮致齋",
    "author": "張舜民",
    "paragraphs": [
      "重重絳闕隠琳房，落絮飛花日正長。",
      "著作未諳青鎖闥，祠官還伴紫微郎。",
      "林藏鵯鴂隨鶑囀，風引酴醾助酒香。",
      "十載京城倦遊客，不知身世在何鄉。"
    ],
    "added_time": "2026-01-03 05:04:00"
  },
  {
    "source_file": "poet.tang.17000.json",
    "title": "郡齋感物寄長安親友",
    "author": "羊士諤",
    "paragraphs": [
      "晴天春意併無窮，過臘江樓日日風。",
      "瓊樹花香故人別，蘭巵酒色去年同。",
      "閑吟鈴閣巴歌裏，回首神臯瑞氣中。",
      "自愧朝衣猶在篋，歸來應是白頭翁。"
    ],
    "added_time": "2026-01-03 05:04:07"
  },
  {
    "source_file": "poet.song.86000.json",
    "title": "插秧歌",
    "author": "周紫芝",
    "paragraphs": [
      "田中水滿風淒淒，青秧没壠村路迷。",
      "家家趁水秧稻畦，共唱俚歌聲調齊。",
      "樹頭幽鳥聲剝啄，半雨半晴雲漠漠。",
      "五白草斑誰敢閑，農夫餉田翁自作。",
      "去年兩經羣盗來，婦兒垂泣翁更哀。",
      "蠶藂燒盡不成繭，陵陂宿麥無根荄。",
      "今年插秧憂夏旱，旱得雨時兵復亂。",
      "官軍捕賊何時平，處處村村聞鼓聲。"
    ],
    "added_time": "2026-01-03 05:04:16"
  },
  {
    "source_file": "poet.song.63000.json",
    "title": "冬至日聞雷",
    "author": "楊時",
    "paragraphs": [
      "土圭日已南，百年生有期。",
      "新陽潜地脈，慘慘羣陰微。",
      "尚覺雲氣昏，嚴飈弄寒威。",
      "狂雷與驟雨，奔逐如喧鼙。",
      "百蟲誤驚蟄，生理亦已虧。",
      "向晚怒聲息，霰雪交餘輝。",
      "凌寒山驛孤，持盃空自疑。"
    ],
    "added_time": "2026-01-03 05:04:37"
  },
  {
    "source_file": "poet.tang.7000.json",
    "title": "行營酬呂侍御時尚書問罪襄陽軍次漢東境上侍御以州鄰寇賊復有水火迫於征稅詩以見諭",
    "author": "劉長卿",
    "paragraphs": [
      "不敢淮南臥，來趨漢將營。",
      "受辭瞻左鉞，扶疾往前旌。",
      "井稅鶉衣樂，壺漿鶴髮迎。",
      "水歸餘斷岸，烽至掩孤城。",
      "晚日歸千騎，秋風合五兵。",
      "孔璋才素健，早晚檄書成。"
    ],
    "added_time": "2026-01-03 05:05:55"
  },
  {
    "source_file": "poet.song.68000.json",
    "title": "今年暑氣甚劇六月二十八日初伏之末風雨甚横既而便晴有感作",
    "author": "晁說之",
    "paragraphs": [
      "庚暑既云初，甲運将復浹。",
      "正當相火行，如持溽土□。",
      "炎熾及雲霄，煩燠況僕妾。",
      "皇天不勝毒，一日思自愜。",
      "箕畢靡遑舍，巢穴徒更讋。",
      "兩脚壓嶙峋，風威振巀嶫。",
      "滂沲驅鬼神，庭除覓舟楫。",
      "扶搖百年木，斬馘一瞬捷。",
      "豈容壺蟻蠧，諒搜芥龍厭。",
      "我屋茅何支，彼田禾已躐。",
      "簡編恨枯槁，縱横恣涾浥。",
      "泉酌便無情，湯餅誰爲饁。",
      "亟欲撝絺綌，從此正經蹀。",
      "矯首凌鶴翔，奮身脱鳶跕。",
      "寧知不亹亹，俄覺復燁燁。",
      "强陰難節制，衰陽易威脅。",
      "藴隆增幾倍，怫鬱起重疊。",
      "蝗陣暫侜張，穀根自安貼。",
      "蜩狂噪百尺，鳩慚勞兩頰。",
      "我亦悶賦詩，欲語而膽怯。"
    ],
    "added_time": "2026-01-03 05:05:57"
  },
  {
    "source_file": "poet.song.62000.json",
    "title": "和吳子副知海齋",
    "author": "陳師道",
    "paragraphs": [
      "法筵應供頼三車，堆案抽身輟算沙。",
      "破暑好風開樂國，脫塵新句散餘霞。",
      "僧奩手汗空留迹，佛几堆紅拂委花。",
      "客舍黄粱未應熟，且容秋蝶夢南華。"
    ],
    "added_time": "2026-01-03 05:06:30"
  },
  {
    "source_file": "poet.tang.31000.json",
    "title": "投孟郊",
    "author": "賈島",
    "paragraphs": [
      "月中有孤芳，天下聆薰風。",
      "江南有高唱，海北初來通。",
      "容飄清冷餘，自蘊襟抱中。",
      "止息乃流溢，推尋却冥濛。",
      "我知雪山子，謁彼偈句空。",
      "必竟獲所實，爾焉遂深衷。",
      "錄之孤燈前，猶恨百首終。",
      "一吟動狂機，萬疾辭頑躬。",
      "生平面未交，永夕夢輒同。",
      "敘詰誰君師，詎言無吾宗。",
      "余求履其跡，君曰可但攻。",
      "啜波腸易飽，揖險神難從。",
      "前歲曾入洛，差池阻從龍。",
      "萍家復從趙，雲思長縈縈。",
      "嵩海每可詣，長途追再窮。",
      "願傾肺腸事，盡入焦梧桐。"
    ],
    "added_time": "2026-01-03 05:06:37"
  },
  {
    "source_file": "poet.tang.21000.json",
    "title": "劉頗詩",
    "author": "元稹",
    "paragraphs": [
      "一言感激士，三世義忠臣。",
      "破甕嫌妨路，燒莊恥屬人。",
      "迥分遼海氣，閑蹋洛陽塵。",
      "儻使權由我，還君白馬津。"
    ],
    "added_time": "2026-01-03 05:06:44"
  },
  {
    "source_file": "poet.song.86000.json",
    "title": "長短歌",
    "author": "周紫芝",
    "paragraphs": [
      "礲石磨磚作新壘，角樓亭亭四邊起。",
      "誰家一曲長短歌，長安貴人葬蒿里。",
      "東方作矣事若何，口珠腰带黄金多。",
      "墓門重閉子孫泣，樹上紙錢空滿柯。",
      "君不見胡騎南來相州路，倉皇尚覓韓王墓。",
      "解鞍下馬拜墓前，更遣羌兵作調護。",
      "憑誰試問爾何爲，定恐當年識吾父。"
    ],
    "added_time": "2026-01-03 05:07:08"
  },
  {
    "source_file": "poet.song.60000.json",
    "title": "僧舍假山",
    "author": "米芾",
    "paragraphs": [
      "玉峰高愛攙天碧，過眼雲關無處覓。",
      "纔將呀豁向疏窗，已見峰稜翻瘦脊。",
      "明月照出溪中水，清風掃遍巖邊石。",
      "懸崖絕磴疑可擥，白露蒼烟俱咫尺。",
      "天陰未徹山陰寒，雨聲欲絕泉聲乾。",
      "須知物理有真妄，豈識道眼無殊觀。",
      "萬象森嚴掌握內，大塊俯仰毫芒間。",
      "抽身更洗清浄足，探歷幽深非所難。",
      "山僧作山真有以，詩人吟詩從此始。",
      "意教妙手發天慳，戲取神功當衆美。",
      "君不見浣花野老深結廬，白鹽赤甲龍虎趨。",
      "清吟醉賞左右足，當時應笑秦鞭驅。"
    ],
    "added_time": "2026-01-03 05:07:15"
  },
  {
    "source_file": "poet.tang.6000.json",
    "title": "皇甫嶽雲溪雜題五首 鸕鶿堰",
    "author": "王維",
    "paragraphs": [
      "乍向紅蓮沒，復出清蒲颺。",
      "獨立何䙰褷，銜魚古查上。"
    ],
    "added_time": "2026-01-03 05:07:46"
  },
  {
    "source_file": "poet.tang.17000.json",
    "title": "秋夜閑居即事寄廬山鄭員外蜀郡符處士",
    "author": "楊巨源",
    "paragraphs": [
      "憂思繁未整，良辰會無由。",
      "引領遲佳音，星紀屢以周。",
      "蓬閬絕華耀，況乃處窮愁。",
      "墜葉寒擁砌，燈火夜悠悠。",
      "開琴弄清弦，窺月俯澄流。",
      "冉冉鴻鴈度，蕭蕭帷箔秋。",
      "悵懷石門詠，緬慕碧雞遊。",
      "髣髴蒙顏色，崇蘭隱芳洲。"
    ],
    "added_time": "2026-01-03 05:07:49"
  },
  {
    "source_file": "poet.song.94000.json",
    "title": "送及禪人",
    "author": "釋明辯",
    "paragraphs": [
      "馬面夜叉纔稽首，牛頭獄卒便擎拳。",
      "洞賓唱箇陶甄理，脫殻烏龜飛上天。"
    ],
    "added_time": "2026-01-03 05:08:26"
  },
  {
    "source_file": "poet.song.84000.json",
    "title": "次韻寄懷王元渤舍人一首",
    "author": "劉一止",
    "paragraphs": [
      "倦飛鸞省戢脩翎，乞與雲山作卧屏。",
      "醉裏書床堆束筍，夢餘楸局見稀星。",
      "君心儻似當時赤，吾髪應無耐久青。",
      "老手尚堪驅使在，會持歸檝到溪亭。"
    ],
    "added_time": "2026-01-03 05:08:30"
  },
  {
    "source_file": "poet.song.79000.json",
    "title": "聞彦光田舍遇火幾焚其廪",
    "author": "謝薖",
    "paragraphs": [
      "睡龍未覺山澤枯，其誰濡幙待不虞。",
      "炎官弭節飛廉怒，小屋旋徹大屋塗。",
      "鬱攸飛空百鳥噪，煇赫照樹騰猿呼。",
      "綠林灰燼一瞬耳，况乃田父蝸牛廬。",
      "天公似惜詩人癯，約束風伯爲回車。",
      "百神救廪鳥工往，不待綆缶澆焚如。",
      "尚令太痩逢飯顆，幸未饑死同侏儒。",
      "怪奇敢追陸渾韻，弔賀不必參元書。",
      "作詩嘲誚供一笑，逢人舉似應胡盧。"
    ],
    "added_time": "2026-01-03 05:08:46"
  },
  {
    "source_file": "poet.song.79000.json",
    "title": "許巨源送笋",
    "author": "謝薖",
    "paragraphs": [
      "君家遶屋青琅玕，驚雷裂地千兵攅。",
      "入山長鑱不汝赦，日獲玉版登君盤。",
      "有餘鼠壤幸分似，憐我羮稀筯易寬。",
      "厨人取給晝餔膳，頓使齒頬生甘寒。",
      "韭葅薤苗豈復数，{炙火=肉}美似覺無貛貛。",
      "嘗聞幽士愛風竹，忍嘬其子吾何觀。",
      "願君養成四時葉，他時犯雪同君看。"
    ],
    "added_time": "2026-01-03 05:08:46"
  },
  {
    "source_file": "poet.song.57000.json",
    "title": "胡朝請見和復次韵",
    "author": "黄庭堅",
    "paragraphs": [
      "人笑庾郎貧，滿胸飯寒菜。",
      "春盤食指動，筍茁入市賣。",
      "回首萬錢厨，不羨廊廟宰。",
      "民生暫神奇，胞雋伐性壞。",
      "忍持芭蕉身，多負牛羊債。",
      "籜龍不稱冤，易致等拾芥。",
      "蕭蕭煙雨姿，壯士持戈介。",
      "駢頭沸鼎鼎，可口垂涎嘬。",
      "霜叢負後凋，玉食香餘噫。",
      "續詩無全功，葑菲儻可采。"
    ],
    "added_time": "2026-01-03 05:08:55"
  },
  {
    "source_file": "poet.song.63000.json",
    "title": "送虔守楚大夫",
    "author": "楊時",
    "paragraphs": [
      "象緯辰心次，雄都水濁時。",
      "經天浮瑞彩，絕代出英姿。",
      "厚德千金璧，虛懷萬頃陂。",
      "霜蹄來漢苑，雲翮上天池。",
      "籍籍才猷美，皇皇使節馳。",
      "飛書騰衆吻，橫穽寘通逵。",
      "剖竹章流遠，還車蜀道巇。",
      "秦庭徒被指，趙璧本無虧。",
      "黄霸初勤細，裴公可範規。",
      "惠流三郡俗，名掩四賢祠。",
      "大厦資梁棟，承祧頼鼎彝。",
      "會須紆衮繡，寧久駐旌麾。",
      "畫航行空挽，甘棠去益思。",
      "烟波迎棹急，江柳拂牆低。",
      "賤士行藏拙，參軍秩序卑。",
      "生涯惟蠹簡，事業付毛錐。",
      "懶惰文園病，伶仃曼倩饑。",
      "自甘同跛鼈，未忍舍靈龜。",
      "朽質難雕繪，餘生辱品題。",
      "寒荄回暖律，陰壑得晴曦。",
      "終愧麞頭賤，難酬國士知。",
      "兩行淵客淚，感激自沾頤。"
    ],
    "added_time": "2026-01-03 05:08:55"
  },
  {
    "source_file": "poet.song.97000.json",
    "title": "再和",
    "author": "鄭剛中",
    "paragraphs": [
      "我賦蠟梅什，吁嗟何獨梅。",
      "天衢誰謂髙，富貴容姦回。",
      "世路可憐窄，巖穴定奇瑰。",
      "劉蕡策如虹，李郃方爲魁。",
      "漢帝稱盛禮，太史不得陪。",
      "楚亦多大夫，靈均葬江隈。",
      "天馬縶四足，悲鳴謾徘徊。",
      "楩楠遇拙匠，血指成棄材。",
      "髙岡鳯嗚姿，竈下随烟埃。",
      "泛觀無不爾，可嘆化爲灰。",
      "我欲勸處子，無庸畫紅腮。",
      "我欲勸朝士，無庸巧相媒。",
      "時来雞犬仙，勢去金石摧。",
      "置器戒如斗，酌酒當如淮。",
      "陶陶醉鄉中，壮心休自頹。",
      "小視造物者，令與兒輩偕。",
      "浩氣塞天地，容易毋悲哀。"
    ],
    "added_time": "2026-01-03 05:09:38"
  },
  {
    "source_file": "poet.tang.21000.json",
    "title": "酬李六醉後見寄口號",
    "author": "元稹",
    "paragraphs": [
      "頓愈頭風疾，因吟口號詩。",
      "文章紛似繡，珠玉布如棊。",
      "健羨觥飛酒，蒼黃日映籬。",
      "命童寒色倦，撫穉晚啼飢。",
      "潦倒慙相識，平生頗自奇。",
      "明公將有問，林下是靈龜。"
    ],
    "added_time": "2026-01-03 05:10:16"
  },
  {
    "source_file": "poet.song.96000.json",
    "title": "立春內中帖子詞  其三",
    "author": "劉才邵",
    "paragraphs": [
      "寶勝金書小，酥盤花様新。",
      "六宮呈妙巧，清曉慶佳辰。"
    ],
    "added_time": "2026-01-03 05:10:41"
  },
  {
    "source_file": "poet.song.158000.json",
    "title": "夜坐",
    "author": "樓鑰",
    "paragraphs": [
      "晚涼徐步出柴扃，萬變浮雲在窈冥。",
      "濃似鐵山擎缺月，薄於春絮透疎星。",
      "正欣夜久沉天籟，尤喜空明鬰帝青。",
      "雨氣未平龍欲動，電光前後射中庭。"
    ],
    "added_time": "2026-01-03 05:11:07"
  },
  {
    "source_file": "poet.tang.23000.json",
    "title": "蘇州李中丞以元日郡齋感懷詩寄微之及予輙依來篇七言八韻走筆奉荅兼呈微之",
    "author": "白居易",
    "paragraphs": [
      "白首餘杭白太守，落魄拋名來已久。",
      "一辭渭北故園春，再把江南新歲酒。",
      "桮前笑歌徒勉強，鏡裏形容漸衰朽。",
      "領郡慙當潦倒年，鄰州喜得平生友。",
      "長洲草接松江岸，曲水花連鏡湖口。",
      "老去還能痛飲無，春來曾作閑遊否。",
      "憑鶯傳語報李六，倩鴈將書與元九。",
      "莫嗟一日日催人，且貴一年年入手。"
    ],
    "added_time": "2026-01-03 05:11:09"
  },
  {
    "source_file": "poet.tang.43000.json",
    "title": "春日對雨聯句一首",
    "author": "清晝",
    "paragraphs": [
      "春煙帶微雨，漠漠連城邑。",
      "桐葉生微陰，桃花更宜濕。",
      "蕭條暗楊柳，散漫下原隰。",
      "歸路不我從，遙心空佇立。",
      "林低山影近，岸轉水流急。",
      "芳草自堪遊，白雲如可揖。",
      "尋山禪客意，苦雨陶公什。",
      "遊衍情未終，歸飛暮相及。",
      "峰高日色轉，潭淨天光入。",
      "却欲學神仙，空思謝朋執。",
      "爲道貴逍遙，趍時多苦集。",
      "瓊英若可飱，青紫徒勞拾。"
    ],
    "added_time": "2026-01-03 05:11:11"
  },
  {
    "source_file": "poet.tang.38000.json",
    "title": "讀友人詩卷",
    "author": "杜荀鶴",
    "paragraphs": [
      "冰齒味瑤軸，祗應神鬼知。",
      "坐當羣靜後，吟到月沈時。",
      "雪峽猿聲健，風檉鶴立危。",
      "篇篇一字字，誰復更言詩。"
    ],
    "added_time": "2026-01-03 05:11:41"
  },
  {
    "source_file": "poet.song.69000.json",
    "title": "答盈盈",
    "author": "王山",
    "paragraphs": [
      "東風豔豔桃李鬆，花園春入屠酥濃。",
      "龍腦透縷鮫綃紅，鴛鴦十二羅芙蓉。",
      "盈盈初見十五六，眉試青膏鬢垂綠。",
      "道字不正嬌滿懷，學得襄陽大隄曲。",
      "阿母偏憐掌上看，自此風流難管束。",
      "鶯啄含桃未嚥時，便會郎時風動竹。",
      "日高一丈羅窗晚，啼鳥壓花新睡短。",
      "膩雲纖指擺還偏，半被可憐留翠暖。",
      "淡黄衫袖仙衣輕，紅玉欄干粧粉淺。",
      "酒痕落腮梅忍寒，春羞入眼横波豔。",
      "一縷未消山枕紅，斜睇整衣移步嬾。",
      "才如韓壽潘安亞，擲果竊香心暗嫁。",
      "小花靜院酒闌珊，别有私言銀燭下。",
      "簾聲浪皺金泥額，六尺牙牀羅帳窄。",
      "釵横啼笑兩不分，歷盡風期腰一搦。",
      "若敎飛上九天歌，一聲自可傾人國。",
      "嬌多必是春工與，有能動人情幾許。",
      "前年按舞使君筵，睡起忍羞頭不舉。",
      "鳳凰簫冷曲成遲，凝醉桃花過風雨。",
      "阿盈阿盈聽我語，勸君休向陽臺住。",
      "一生縱得楚王憐，宋玉才多誰解賦。",
      "洛陽無限青樓女，袖籠紅牙金鳳縷。",
      "春衫粉面誰家郎，只把黄金買歌舞。",
      "就中薄倖五陵兒，一日冷心玉如土。",
      "雲零雨落正堪悲，空入他人夢來去。",
      "浣花溪上海棠灣，薛濤朱戶皆金鐶。",
      "韋皋筆逸玳瑁落，張佑盞滑琉璃乾。",
      "壓倒念奴價百倍，興來奇怪生毫端。",
      "醉眸覷紙聊一掃，落花飛雪聲漫漫。",
      "夢得見之爲改觀，樂天更敢尋常看。",
      "花間不肯下翠幕，竟日烜赫羅雕鞍。",
      "掃眉塗粉迨七十，老大始頂菖蒲冠。",
      "至今愁人錦江口，秋蛩露草孤墳寒。",
      "盈盈大雅真可惜，爾身此後不可得。",
      "滿天風月獨倚闌，醉岸濃雲呼佚墨。",
      "久之不見予心憶，高城去天無幾尺。",
      "斜陽衡山雲半紅，遠水無風天一碧。",
      "望眼空遙沈翠翼，銀河易闊天南北。",
      "瘦盡休文带眼移，忍向小樓清淚滴。"
    ],
    "added_time": "2026-01-03 05:11:45"
  },
  {
    "source_file": "poet.tang.7000.json",
    "title": "石梁湖有寄",
    "author": "劉長卿",
    "paragraphs": [
      "故人千里道，滄波一年別。",
      "夜上明月樓，相思楚天闊。",
      "瀟瀟清秋暮，嫋嫋涼風發。",
      "湖色淡不流，沙鷗遠還滅。",
      "煙波日已遠，音問日已絕。",
      "歲晏空含情，江臯綠芳歇。"
    ],
    "added_time": "2026-01-03 05:13:06"
  },
  {
    "source_file": "poet.song.62000.json",
    "title": "題畫李白真",
    "author": "陳師道",
    "paragraphs": [
      "君不見浣花老翁醉騎馿，熊兒捉轡驥子扶。",
      "金華仙伯哦七字，好事不復千金模。",
      "青蓮居士亦其亞，斗酒百篇天所借。",
      "英姿秀骨尚可似，逸氣高懷那得畫。",
      "周郎韵勝筆有神，解衣磅礴未必真。",
      "一朝寫此英妙質，似悔只識如花人。",
      "醉色欲盡玉色起，分明尚带金井水。",
      "烏紗白紵真天人，不用更著山巖裏。",
      "平生潦倒飽丘園，禁省不識將軍尊。",
      "袖手猶懷脫靴氣，豈是從來骨相屯。",
      "仰視雲空鴻鵠舉，眼前紛紛那得顧。",
      "是非榮辱不到處，只恐朝來有新句。",
      "勿言身後不要名，尚得吳侯費百金。",
      "江西勝士與長吟，後來不憂身陸沉。"
    ],
    "added_time": "2026-01-03 05:13:14"
  },
  {
    "source_file": "poet.song.79000.json",
    "title": "同陳虚中洪駒父登擬峴臺觀水漲",
    "author": "謝薖",
    "paragraphs": [
      "雨聲何浪浪，溪流勢洶洶。",
      "莽蒼兩涘間，不辨馬牛風。",
      "翻疑坤軸裂，渺與天河通。",
      "林杪露寸碧，濁浪奔蛟龍。",
      "櫓摇扁舟下，袖手閒篙工。",
      "疏烟媚晚霽，飛雲带歸鴻。",
      "境物復可寫，妙手無僧崇。",
      "登兹百尺臺，令人豁奇胸。",
      "罇開河南守，坐有西山洪。",
      "遊目託遠懷，平水念禹功。",
      "視河不治行，他日望兩公。",
      "吾儕何所樂，白着臥船篷。"
    ],
    "added_time": "2026-01-03 05:13:29"
  },
  {
    "source_file": "poet.song.79000.json",
    "title": "送邑尉朱登仕告老歸華亭用玉局老仙寄王慶源韻",
    "author": "謝薖",
    "paragraphs": [
      "君不能黄冠還鄉乞鑑湖，又不能拏舟送米煩胡奴。",
      "白頭真負平生志，妙年毫端敵萬夫。",
      "向來惡少虎負嵎，職當疾走編其鬚。",
      "袴鞾不是老者事，腰間羽箭吾初無。",
      "揮盃勸影古寺底，日有野老争携壺。",
      "頗遭官長勸歸歟，婦能右擯兒左扶。",
      "但令妻病足鹿脯，何憂兒寒止熨襦。",
      "蓴絲作羮塩未下，鱸鱠切玉秋不癯。",
      "華亭自昔託鶴唳，蕙帳後夜聞猿呼。",
      "不羡人間冶容子，團圓十五正當壚。"
    ],
    "added_time": "2026-01-03 05:13:29"
  },
  {
    "source_file": "poet.song.63000.json",
    "title": "次韵何吉老遊金鑾寺",
    "author": "楊時",
    "paragraphs": [
      "榮名嗟何爲，病木自生癭。",
      "彭殤一夢覺，烏用論久頃。",
      "寄身淵明廬，翛然在人境。",
      "衛生鄙樊雉，放浪任流梗。",
      "相忘到形影，世累不須屏。",
      "剉鍼聊自營，寧復事干請。",
      "負暄有餘燠，蓬鬢亂垂頸。",
      "客來坐無氈，誰顧廣文冷。",
      "忽聞過吾門，冠屨不暇整。",
      "邀我招提游，並轡相與騁。",
      "僧關叩禪寂，未語心已領。",
      "並游皆韓徒，辭刃淬鋒穎。",
      "多聞富如坻，吾方拾遺秉。",
      "顧慚管窺陋，未睹豹文炳。",
      "謬追俊游後，如渴得甘井。",
      "願從借金篦，爲割眼中眚。",
      "鼻端堊墁久，妙質愧非郢。",
      "賡酬困詩律，恐坐杜陵㾪。",
      "相携上層崗，出戶畏深穽。",
      "每虞參也魯，跬步輒三省。",
      "遲回月初上，雲間掛金餠。",
      "昏鴉鳴相呼，更覺林逾靜。",
      "湖光湛星漢，渺渺天水永。",
      "歸蹊暗塵土，回首失清景。",
      "角聲下譙門，歸步怯脩嶺。",
      "晚市人迹稀，青燈耿疏影。"
    ],
    "added_time": "2026-01-03 05:13:45"
  },
  {
    "source_file": "poet.song.78000.json",
    "title": "過靈壁阻雨不得遊張園二絕  其一",
    "author": "許景衡",
    "paragraphs": [
      "雲瑣蘭皋十畆園，蒼官青士自譍門。",
      "何須風雨遮來客，應怕莓苔有屐痕。"
    ],
    "added_time": "2026-01-03 05:13:47"
  },
  {
    "source_file": "poet.song.56000.json",
    "title": "贈黔南賈使君",
    "author": "黄庭堅",
    "paragraphs": [
      "綠髮將軍領百蠻，橫戈得句一開顔。",
      "少年圯下傳書客，老去崆峒問道山。",
      "春入鶑花空自笑，秋成梨棗爲誰攀。",
      "何時定作風光主，待得征西鼓吹還。"
    ],
    "added_time": "2026-01-03 05:14:18"
  },
  {
    "source_file": "poet.song.68000.json",
    "title": "王性之自揚州遷路相訪於海陵荷其意厚非平日比贈詩以别",
    "author": "晁說之",
    "paragraphs": [
      "九死性命存，乃到海陵倉。",
      "海陵何所有，麋鹿晝成行。",
      "多倉多麋鹿，今也恨難忘。",
      "爰從本朝來，人物上國光。",
      "容我迹其間，性之因翺翔。",
      "性之篤忠信，又復能文章。",
      "一世所趨附，在眼獨不忙。",
      "困於州縣吏，斂翼弗許張。",
      "蹉跎誰識之，心膽空堂堂。",
      "我不自揆者，薦之三府傍。",
      "相公意似順，衆口極雌黄。",
      "我斥不得容，爲子增慨慷。",
      "子行羣賊中，妻孥道路長。",
      "掛帆揚州灣，聞我病在床。",
      "不尋枉渚來，或謂子不剛。",
      "活我以簡策，飽我非稻粱。",
      "告别閩嶺去，波浪春風狂。",
      "既欲殺風母，又欲射天狼。",
      "四海俱已震，何處一身藏。",
      "揮淚與之子，關雎哀不傷。",
      "禄山傾社稷，朱泚侮君王。",
      "於今無此孽，但可正皇綱。",
      "文章出號令，忠信被農桑。",
      "之子抱此器，用之斯民康。",
      "吳酸宜勉强，無煩憶粟漿。"
    ],
    "added_time": "2026-01-03 05:14:41"
  },
  {
    "source_file": "poet.song.86000.json",
    "title": "病中戲作本草詩",
    "author": "周紫芝",
    "paragraphs": [
      "長空青雲晝風卷，雨餘凉生開病眼。",
      "垣衣洗雨綠生光，芍藥翻階紅照晚。",
      "幽人却掃驚半夏，獨杜衡門心頗遠。",
      "提壺勸酒意甚勞，花間伏翼終日號。",
      "大棗如爪安可得，竹葉豈宜空蟹螯。",
      "何當如淮注石斛，天南星移碎紅燭。",
      "錦纒更命劉寄奴，回雪香柔體如玉。",
      "人生富貴不早休，烏頭成白空自愁。",
      "浩歌自駕木蘭去，范蠡實能知遠遊。",
      "君不見赤車使者將君命，五加皮幣不少留。",
      "一朝逐客便當去，王不留行空淚流。",
      "又不見浪蕩子長負羈槖，石下長卿無住着。",
      "賈論空高遠志孤，屈草初成奇禍作。",
      "何如獨活考澗槃，不遇自然同此樂。",
      "嗟余知此解馬衘，蝸廬僻在陵陽角。",
      "誰能更朝紫真壇，丹砂豈解駐衰顔。",
      "五色神符亦安用，菖蒲謾說能引年。",
      "玉泉泠泠漱虚壑，獨尋鶴虱負朝暄。",
      "故人遠引羈旅夕，寒水石畔思清言。",
      "何時從容乃如此，煙蓑去作牽牛子。",
      "平生甘遂丘壑貧，常有憂懷思洗耳。"
    ],
    "added_time": "2026-01-03 05:14:50"
  },
  {
    "source_file": "poet.song.87000.json",
    "title": "西谿道人全一堂",
    "author": "周紫芝",
    "paragraphs": [
      "道人不愛葛藤禪，參得維摩妙法門。",
      "頗怪後三猶有說，要從全一便歸根。",
      "昭文琴在何須鼓，惠子書多亦費言。",
      "聞道山中少來客，爐香清坐與誰論。"
    ],
    "added_time": "2026-01-03 05:14:59"
  },
  {
    "source_file": "poet.song.87000.json",
    "title": "次韻季長感事",
    "author": "周紫芝",
    "paragraphs": [
      "久將華髮寄林泉，尺一呼來近日邊。",
      "身退已甘無事老，眼明重見太平年。",
      "鼎湖龍去心雖在，長樂鍾鳴喜欲顛。",
      "解道貞元朝士少，劉郎定自有新篇。"
    ],
    "added_time": "2026-01-03 05:14:59"
  },
  {
    "source_file": "poet.song.87000.json",
    "title": "種罌粟",
    "author": "周紫芝",
    "paragraphs": [
      "牆根有地一弓許，人言可種數十竹。",
      "翁來只作三年留，僅比浮屠桑下宿。",
      "竹成須待五六年，我已歸鄉卜新築。",
      "園夫笑謂主人言，不如鋤苗種罌粟。",
      "二月春風上翠莖，三月輕紅照深綠。",
      "嫣花落盡罌不空，碎粒圓時粟初熟。",
      "乳膏自入崖蜜甜，滿貯醍醐飲僧粥。",
      "與其種竹供後人，孰若栽花資老腹。",
      "人間作計真眼前，萬事皆爾真可憐。",
      "十年種木尚不肯，百年種德知何緣。",
      "倚鋤自顧頗羞澀，病眼對花空惘然。"
    ],
    "added_time": "2026-01-03 05:14:59"
  },
  {
    "source_file": "poet.song.87000.json",
    "title": "周秀實陳庭藻攜酒見過徜徉湖山間甚款明日秀實有詩乃次韻",
    "author": "周紫芝",
    "paragraphs": [
      "少年懷二妙，一日如三秋。",
      "豈料京洛間，歲暮方從游。",
      "空疏坐晚繆，清楚知前脩。",
      "周郎古名士，功以一戰收。",
      "太丘亦賢者，盛德令人羞。",
      "周旋奉談笑，領略開羈囚。",
      "有如我輩人，夫豈公等儔。",
      "窈窕尋遠壑，共賦臨清流。",
      "青山儻在眼，白髮從滿頭。",
      "西湖如西子，好句豈易酬。",
      "不敢妄作語，恐有不下鷗。",
      "微君妙篇章，何以寫我憂。",
      "人生每如此，萬户不足侯。",
      "斯盟儻未寒，小艇尚可浮。"
    ],
    "added_time": "2026-01-03 05:14:59"
  },
  {
    "source_file": "poet.song.87000.json",
    "title": "送喬民瞻赴官閩中",
    "author": "周紫芝",
    "paragraphs": [
      "我昔游梁走千里，回望江南隔江水。",
      "是時公作桐汭官，不復東來問行李。",
      "人言左史有重客，玉面青衫氣豪偉。",
      "酒催紅蠟詩欲成，月墮秋江客方起。",
      "我從京洛塵中來，哦君新篇眼如洗。",
      "濺血驚魂二十年，長夢清樽奉簪履。",
      "相逢吳會不相識，昔年强健今如此。",
      "如公自是臺閣人，老困一官何乃爾。",
      "只今尚作入幕賓，無事不令公怒喜。",
      "丈夫要當列鼎食，何止忍饑分斗米。",
      "且須拄頰望閩山，飽看麥秋丹荔子。"
    ],
    "added_time": "2026-01-03 05:14:59"
  },
  {
    "source_file": "poet.song.62000.json",
    "title": "和富中容朝散雨中感懷",
    "author": "陳師道",
    "paragraphs": [
      "節物驚心懶復嗟，罇中酒盡復誰賒。",
      "風撩雨脚俄成陣，雪閣雲頭欲結花。",
      "萬里可堪長作客，一年將盡未還家。",
      "自憐落落終難合，白首詩書謾五車。"
    ],
    "added_time": "2026-01-03 05:16:24"
  },
  {
    "source_file": "poet.song.54000.json",
    "title": "次韵重九之什  其一",
    "author": "商倚",
    "paragraphs": [
      "英豪獻策廣庭中，問辨紛紛似叩鐘。",
      "名奏九重書密上，士欣千載運親逢。",
      "鶑鳴定獲喬林樂，鳳舉應容衆羽從。",
      "盛世文章由此變，坐看風俗反醇濃。"
    ],
    "added_time": "2026-01-03 05:16:29"
  },
  {
    "source_file": "poet.song.63000.json",
    "title": "謝詹司業送酒",
    "author": "楊時",
    "paragraphs": [
      "鄭公負才名，流落四十年。",
      "高視隘八荒，天寒坐無氈。",
      "忘形頼司業，時與送酒錢。",
      "嗟予樗櫟材，臃腫世所捐。",
      "云何附青雲，拜賜追前賢。",
      "開壺對青樽，內愧顔靦然。",
      "公乎廊廟姿，直幹上參天。",
      "袨服羣娃宮，不虞姑爭妍。",
      "驊騮誤一蹶，萬里終騰騫。",
      "朝燕暮刷越，駑馬安能先。",
      "玉瑩本無瑕，寧須事磨鎸。",
      "宣室久虛席，茲行定詳延。",
      "陋儒氣填臆，感慨聊自宣。",
      "辱惠不知報，强歌成短篇。"
    ],
    "added_time": "2026-01-03 05:16:37"
  },
  {
    "source_file": "poet.tang.20000.json",
    "title": "帝子歌",
    "author": "李賀",
    "paragraphs": [
      "洞庭明月一千里，涼風雁啼天在水。",
      "九節菖蒲石上死，湘神彈琴迎帝子。",
      "山頭老桂吹古香，雌龍怨吟寒水光。",
      "沙浦走魚白石郎，閑取真珠擲龍堂。"
    ],
    "added_time": "2026-01-03 05:17:23"
  },
  {
    "source_file": "poet.tang.41000.json",
    "title": "賦得池塘生春草",
    "author": "陳陶",
    "paragraphs": [
      "謝公遺詠處，池水夾通津。",
      "古往人何在，年來草自春。",
      "色宜波際綠，香異雨中新。",
      "今日青青意，空悲行路人。"
    ],
    "added_time": "2026-01-03 05:17:30"
  },
  {
    "source_file": "poet.song.84000.json",
    "title": "綠暗山前路",
    "author": "劉一止",
    "paragraphs": [
      "綠暗山前路，柔桑宛宛垂。",
      "稻秧分隴後，蠺繭下山時。",
      "白日繅車急，中宵織婦悲。",
      "老年官賦了，不長一絇絲。"
    ],
    "added_time": "2026-01-03 05:17:52"
  },
  {
    "source_file": "poet.song.9000.json",
    "title": "送徐晉卿東歸",
    "author": "胡宿",
    "paragraphs": [
      "夜來龍具冷，有客厭長安。",
      "去國朝衣緇，還家楚葉丹。",
      "雪情欺酒薄，月思拂琴寒。",
      "只待東風起，林鶑振美翰。"
    ],
    "added_time": "2026-01-03 05:17:57"
  },
  {
    "source_file": "poet.tang.5000.json",
    "title": "家叔徵君東溪草堂二首 一",
    "author": "盧象",
    "paragraphs": [
      "開山十餘里，青壁森相倚。",
      "欲識堯時天，東溪白雲是。",
      "雷聲轉幽壑，雲氣杳流水。",
      "澗影生龍蛇，巖端翳檉梓。",
      "大道終不易，君恩曷能已。",
      "鶴羨無老時，龜言攝生理。",
      "浮年笑六甲，元化潛一指。",
      "未暇掃雲梯，空慙阮氏子。"
    ],
    "added_time": "2026-01-03 05:18:02"
  },
  {
    "source_file": "poet.tang.14000.json",
    "title": "奉使西還早發小磵館寄盧滁州邁",
    "author": "竇常",
    "paragraphs": [
      "野棠花覆地，山館夜來陰。",
      "馬蹟穿雲去，雞聲出澗深。",
      "清風時偃草，久旱或爲霖。",
      "試與惸嫠話，猶堅借寇心。"
    ],
    "added_time": "2026-01-03 05:18:37"
  },
  {
    "source_file": "poet.tang.51000.json",
    "title": "三傷頌",
    "author": "伏牛上人",
    "paragraphs": [
      "（斯五五五八卷錄此詩，題作「龍興寺香嚴和尚《嗟世三傷吟》」。",
      "香嚴和尚法名智閑，青州人，住持鄧州香嚴山，梁乾化中卒。",
      "《宜堂集》卷十九、《宋高僧傳》卷十三有傳。",
      "該卷存前二首，其一爲「傷嗟啜刀鳥」，其三爲「傷嗟壘巢燕」，異文較多，校如次。",
      "校文中均以「一作某」代指該卷。",
      "）。"
    ],
    "added_time": "2026-01-03 05:18:56"
  },
  {
    "source_file": "poet.tang.51000.json",
    "title": "三傷頌 其一",
    "author": "伏牛上人",
    "paragraphs": [
      "傷嗟壘巢燕，雖巧無深見。",
      "修營一箇窠，往復幾千轉。",
      "雙飛碧水頭，對主動權虹梁畔。",
      "身緣覓食疲，口爲銜泥爛。",
      "驅馳九夏初，方產巢中卵。",
      "（「產巢」，一作「有窠」。",
      "）停騰怕饑渴，撫養知寒煖。",
      "憐惜過於人，銜蟲餧皆徧。",
      "（「餧」，一作「餵」）父爲理毛衣，母來將食饘（一作「眩」）。",
      "一旦翅翼成，（「一旦」句，一作「一旦翅開便」。",
      "）分飛不相管。",
      "世有少智人，懇力憂家眷。",
      "男女未成長，顏色已（一作「亦」）衰變。",
      "（「顏色」，一作「容顏」。",
      "）燕子燕子聽吾語，隨時且過休辛苦。",
      "縱使窠中千箇兒，秋風纔動終須去。",
      "（「秋風」句，一作「秋穴纔起皆飛去」。",
      "）世人世人不要貪，（「貪」，一作「忙」。",
      "）此言是藥思量取。",
      "（「思量取」，一作「容思量」。",
      "）饒你平生男女多，誰能伴歸泉路。",
      "（「饒你」二句，一作「饒渠平生男女多，三塗惡業自須當」。",
      "）。"
    ],
    "added_time": "2026-01-03 05:18:56"
  },
  {
    "source_file": "poet.tang.51000.json",
    "title": "三傷頌 其二",
    "author": "伏牛上人",
    "paragraphs": [
      "傷嗟鵽刀鳥，夜夜啼天曉。",
      "墜翼柳攀枝，（「柳」，一作「脚」。",
      "）身隨露葉低，影逐風枝裊。",
      "一種情相生，爾獨何枯槁。",
      "（「一種」二句，一作「一種情想生，尔何獨枯栲」。",
      "）驅驅飲啄稀，役役飛騰少。",
      "不是官所差，都緣業所造。",
      "（「都緣」句，一作「有緣業力造」。",
      "）亦似世間人，貪生不覺老。",
      "喫著能幾多，强自縈煩惱。",
      "咄絡無眼人，（「無眼人」，一作「無眠人」。",
      "）織絡何時了。",
      "只爲一六迷，遂成十二到。",
      "（「到」，一作「倒」。",
      "）{歠欠=鳥}刀{歠欠=鳥}刀林裏叫，（「叫」，一作「啼」。",
      "）山僧山僧床上笑。",
      "有人會意解推尋，不假三祇便成道。",
      "（「有人」二句，一作「有人會意解推尋，不歷僧祗便成道」。",
      "）。"
    ],
    "added_time": "2026-01-03 05:18:56"
  },
  {
    "source_file": "poet.tang.51000.json",
    "title": "三傷頌 其三",
    "author": "伏牛上人",
    "paragraphs": [
      "傷嗟造蜜蜂，忙忙採花蘂。",
      "接翼入芳業，分頭傍煙水。",
      "抱蘂唼香滋，尋花戀春餌。",
      "驅馳如有縈，盤旋若遭魅。",
      "蹭蹬遇絲羅，飄零餵螻蟻。",
      "才能翅翼成，方始窠巢備。",
      "惡人把火燒，哀鳴樹中死。",
      "蜜是他人將，美是他人美。",
      "虛忙百草頭，於身有何利。",
      "世有少智人，與此恰相似。",
      "只緣貪愛牽，幾度虛沈墜。",
      "夏日歲處浮生，十年作童稚。",
      "一半悲與愁，一半病與悴。",
      "除折算將來，能得幾多子。",
      "更將有漏身，自翳無生理。",
      "永不見如來，都緣開眼睡。",
      "蜜蜂蜜蜂休役役，空哉終是他人喫。",
      "世人世人不要貪，留富他人有何益。"
    ],
    "added_time": "2026-01-03 05:18:56"
  },
  {
    "source_file": "poet.tang.51000.json",
    "title": "一鉢歌",
    "author": "一鉢和尚",
    "paragraphs": [
      "阿剌剌，鬧聒聒，總是悠悠造末撻。",
      "（「阿」，《大正藏》本《景德傳燈錄》〖以下簡稱「一作」〗卷三十作「遏」。",
      "「末撻」，一作「抹㒓」）如饑喫監加得渴，枉却一生頭戛戛。",
      "（「戛戛」，一作「枿枿」。",
      "）究竟不能知本末，（「本末」，一作「始末」。",
      "）拋却死屍何處脫。",
      "閑事到頭須結撮，火落身上當頭撥。",
      "（「頭」，一作「須」。",
      "）莫待臨時叫菩薩，大丈夫兒須豁豁。",
      "（「大丈夫兒」，一作「丈夫語話」。",
      "）莫學癡人受摩捋，也繫裏，也擺撥，（「也繫裏」二句，一作「趁時結裏學擺撥」。",
      "）也學柔和也粗糲，亦解剃頭亦披褐，（「亦解」句，一作「也剃頭，也披褐」。",
      "）也學凡夫作生活。",
      "直言向君君未達，（「直言」，一作「直語」。",
      "）更作長歌歌一鉢。",
      "多中少，少中多，（「多中少」二句，一作「一鉢歌，多中一，一中多」。",
      "）莫笑野人一鉢歌，緣持此鉢度婆娑。",
      "（「一鉢歌」，一作「歌一鉢」。",
      "「緣持此鉢」，一作「曾將一鉢」。",
      "）青天寥寥月初上，此時境空含萬象。",
      "（「境空」，一作「影空」。",
      "）幾處浮生自是非，一源清潔無來往。",
      "（「清潔」，一作「清淨」。",
      "）莫謾將心學水泡，百毛流火無事交。",
      "（「莫謾」二句，一作「更莫將心造水泡，百毛流血是誰教」。",
      "）不如靜坐真如地，頭上從他鵲作巢。",
      "（「頭」，一作「頂」。",
      "）萬代金輪聖王子，只這真如靈覺是。",
      "菩提樹下度衆生，度盡生不生死。",
      "真丈夫，（「真丈夫」，一作「不生不死真丈夫」。",
      "）無形無相大毘盧。",
      "塵勞滅盡真如在，一顆圓明無價珠。",
      "眼不見，耳不聞，無見無聞無不聞。",
      "（「無見」句，一作「不見不聞真見聞」。",
      "）從來一鉢無言說，（「一鉢」，一作「一句」。",
      "）今日千言强爲分。",
      "强爲分，須諦聽，人人總有真如性。",
      "（「總」，一作「盡」。",
      "）恰似黃金在鑛中，鍊去金砂金體淨。",
      "（「金砂」，一作「鍊來」。",
      "）真是妄，妄是真，爲求真妄更無人。",
      "（「爲求」，一作「若除」。",
      "）將心不用生煩惱，（「將心不用」，一作「真心莫謾」。",
      "）衣食隨時養色身。",
      "好也著，惡也著，一切不貪無染著。",
      "（「惡」，一作「弱」。",
      "「不貪」，一作「無心」。",
      "）亦無惡，亦無好，一際坦然平等道。",
      "（「一」，一作「二」。",
      "）粗亦飡，莫學凡夫相上看。",
      "（「看」，一作「觀」。",
      "）亦無粗，亦無細，（「亦」，一作「也」。",
      "）上方香積無根蒂。",
      "坐亦行，行亦坐，坐死樹是菩提果。",
      "（坐」，一作「生」。",
      "一本此下多「亦無坐，亦無行，無生何用覓無生。",
      "生亦得，死亦得，處處當來見彌勒」六句。",
      "）亦無生，亦無死，三世如來總如此。",
      "離即著，著即離，實相門中無實義。",
      "（「即」，一作「則」。",
      "「實相」，一作「幻化」。",
      "）不可離，不可著，何處更求治病藥。",
      "（「不」，一作「無」。",
      "「治」，一作「無」。",
      "）語時默，默時語，語默尋蹤無定所。",
      "（「尋蹤」，一作「縱橫」。",
      "「定」，一作「處」。",
      "）亦無語，亦無默，莫喚東西作南北。",
      "嗔時喜，喜時嗔，（「時」，一作「即」。",
      "）我自降魔轉法輪。",
      "亦無嗔，亦無喜，水不離波波是水。",
      "（「是」，一作「即」。",
      "）慳時捨，捨時慳，不離內外與中間。",
      "（「與」，一作「及」。",
      "）亦無慳，亦無捨，寂寂寥寥無可把。",
      "苦時樂，樂時苦，只箇修行斷門戶。",
      "（「箇」，一作「遮」。",
      "）亦無苦，亦無樂，本來自性無纏縛。",
      "（「本來自在無繩索」。",
      "）垢即淨，淨即垢，兩邊惡境無關於後。",
      "（「惡境」，一作「畢竟」。",
      "）亦無垢，亦無淨，大千同一真如性。",
      "藥是病，病是藥，到頭兩事渾捻（一作「忘」）却。",
      "（「渾」，一作「須」。",
      "）亦無藥，亦無病。",
      "正是真如靈覺性。",
      "魔是佛。",
      "佛是魔，如影隨形水上波。",
      "（「是」，一作「作」。",
      "「如影隨形」，一作「鏡裏尋形」。",
      "）亦無魔，亦無佛，三界比來無一物。",
      "（「三界比來」，一作「三世本來」。",
      "）凡即聖，聖即凡，色裏膠清水裏鹹。",
      "亦無凡，亦無聖，萬行掃除無一行。",
      "（「掃除」，一作「總持」。",
      "）真中假，假中真，自是凡起惡塵。",
      "（「惡」，一作「妄」。",
      "）亦無真，亦無假，若不呼時誰應者。",
      "（「若不」句，一作「若不喚時何應諾」。",
      "）本無姓，本無名，（「本無姓」，一作「本來無姓」。",
      "）只麼騰騰信脚行。",
      "有時市鄽（一作「井」）幷屠肆，一葉蓮花火上生。",
      "（「一葉蓮花」，一作「一朶紅蓮」。",
      "）也曾策杖遊京洛，身似浮雲無住著。",
      "（「住」，一作「定」。",
      "）究竟從來是寄居，他方處處無纏縛。",
      "（「究竟」二句，一作「幻化由來似寄居，他家觸處更清虛」。",
      "）若覓戒，三毒藥病何時瘥；（「藥病何」，一作「瘡痍幾」。",
      "）若覓禪，我自縱橫大可憐。",
      "不是狂，不是顛，在世間中出世間。",
      "（「我自」四句，一作「我自縱橫汩碖眠。",
      "大可憐，不是顛，世間出世天中天」。",
      "）時人不會此中意，打著南邊與北邊。",
      "（「與」，一作「動」。",
      "）若覓法，雞足山頭問迦葉。",
      "見說傳衣在彼中，無心不用求某甲。",
      "（「見說」二句，一作「大士持衣在此中，本來不用求專甲。",
      "若覓經，法性真源無可聽。",
      "若覓律，窮子不須教走出」，凡六匔。",
      "）若覓修，八萬浮圖何處求。",
      "只知黃葉上啼哭，（「上」，一作「止」。",
      "）不覺黑雲遮日頭。",
      "莫怪狂言無次第，篩羅漸入粗中細。",
      "只這粗中細。",
      "只這粗中細也無，即是圓明真實諦。",
      "亦無真，但有名聞即是塵。",
      "（「亦無真」，一作「真實諦，本非真」。",
      "「有」，一作「是」。",
      "）若向塵中解真實，便是當來出世人。",
      "（「當來」，一作「堂堂」。",
      "）無造作，獨行獨坐空索索。",
      "（「無造作」，一作「出世人，莫造作」。",
      "「坐」，一作「步」。",
      "）無湼槃，（「無湼槃」，一作「無生無死無湼槃」。",
      "）本來生死不相干。",
      "直須省，（「直須省」，一作「無是非，無動靜」。",
      "）莫謾將身入空井。",
      "無去也無來，明鏡掛高臺。",
      "（「無去」二句，一作「無善惡，無去來，亦無明鏡掛高臺」。",
      "）儂家見解只如此，不用將心算劫灰。",
      "（「儂家」，一作「山僧」。",
      "「不用」句，一作「不信從他造劫灰」。",
      "）（以上《鑑誡錄》十《高僧諭》）。"
    ],
    "added_time": "2026-01-03 05:18:56"
  },
  {
    "source_file": "poet.song.79000.json",
    "title": "午日",
    "author": "謝薖",
    "paragraphs": [
      "今晨定何祥，桃柳各映户。",
      "粉團高氣薰，鵝{炙火=肉}椒菜覆。",
      "朝餐隨土風，盃酒晚來具。",
      "綵絲纒祭筒，畫楫誇競渡。",
      "楚人哀怨情，正以屈子故。",
      "當年葬魚腹，蓋坐入宫妬。",
      "榮華一時好，放逐千載慕。",
      "得失吾不知，持杯自欣豫。"
    ],
    "added_time": "2026-01-03 05:19:04"
  },
  {
    "source_file": "poet.song.63000.json",
    "title": "留別富宣德",
    "author": "楊時",
    "paragraphs": [
      "富侯荆山姿，落落混燕石。",
      "鎸磨經世故，不磷乃天質。",
      "軒裳儻來寄，既去寧須戚。",
      "驊騮走長坂，一跌未爲失。",
      "秦庭謬瑕疵，睨柱終完璧。",
      "君子有遠懷，事道先器識。",
      "千鈞等鴻毛，始見烏獲力。",
      "行矣各勉旃，他時頼三益。"
    ],
    "added_time": "2026-01-03 05:19:47"
  },
  {
    "source_file": "poet.tang.21000.json",
    "title": "生春二十首 四",
    "author": "元稹",
    "paragraphs": [
      "何處生春早，春生曙火中。",
      "星圍分暗陌，煙氣滿晴風。",
      "宮樹棲鵶亂，城樓帶雪融。",
      "競排閶闔側，珂傘自相叢。"
    ],
    "added_time": "2026-01-03 05:20:15"
  },
  {
    "source_file": "poet.song.68000.json",
    "title": "再和",
    "author": "晁說之",
    "paragraphs": [
      "何事謝玄暉，臨巒且悵齊。",
      "想非逢錦繡，應祗見蒿藜。",
      "今日三千牘，昭天十六奎。",
      "煌煌鳴佩璐，燦燦動旌霓。",
      "服衆稱擒虎，超羣許拔犀。",
      "品輕龍尾硯，時様鳳頭篦。",
      "棄若文公席，危如墨子梯。",
      "只宜馳大路，爭可訪幽蹊。",
      "我亦慚强韻，君能出巨題。",
      "笑言容委曲，良宴幸招攜。",
      "黄菊開應滿，清霜壓莫低。",
      "誰人傾魯酒，更復噉韓雞。"
    ],
    "added_time": "2026-01-03 05:20:33"
  },
  {
    "source_file": "poet.tang.53000.json",
    "title": "改高陵人頌劉仁師詩（題擬）",
    "author": "劉禹錫",
    "paragraphs": [
      "噫涇水之逶迤，溉我公兮及我私。",
      "水無心兮人多僻，錮上游兮乾我澤。",
      "時逢理兮官得材，墨綬繠兮劉君來。",
      "能愛人兮恤其隱，心既公兮言既盡。",
      "縣申府兮府聞天，積憤刷兮沈痾痊。",
      "劃新渠兮百畝流，行龍蛇兮止膏油。",
      "遵水式兮復田制，無荒區兮有良歲。",
      "嗟劉君兮去翺翔，遺我福兮牽我腸。",
      "紀成功兮鐫美石，求信詞兮昭懿績。",
      "（見《劉賓客集》卷二《高陵縣令劉君遺愛碑》）（〖1〗碑云：「先是高陵人蒙被惠風而惜於捨去，發于胸懷，播爲聲詩。",
      "今采其旨而變其詞，志于石。",
      "」）。"
    ],
    "added_time": "2026-01-03 05:20:47"
  },
  {
    "source_file": "poet.tang.15000.json",
    "title": "送郭補闕歸江陽",
    "author": "李端",
    "paragraphs": [
      "東門春尚淺，楊柳未成陰。",
      "雁影愁斜日，鸎聲怨故林。",
      "隋宮江上遠，梁苑雪中深。",
      "獨有懷歸客，難爲欲別心。"
    ],
    "added_time": "2026-01-03 05:21:17"
  },
  {
    "source_file": "poet.song.56000.json",
    "title": "次韵奉答文少激推官紀贈二首  其二",
    "author": "黄庭堅",
    "paragraphs": [
      "文章藻鑑隨時去，人物權衡逐勢低。",
      "揚子墨池春草遍，武侯祠廟曉鶑啼。",
      "書帷寂寞知音少，幕府留連要路迷。",
      "顧我何人敢推輓，看君桃李合成蹊。"
    ],
    "added_time": "2026-01-03 05:21:25"
  },
  {
    "source_file": "poet.song.60000.json",
    "title": "龍真行爲天章待制林公跋書云秘府右軍書一卷有一龍形真字印故作",
    "author": "米芾",
    "paragraphs": [
      "龍形真字芸香裏，伏日道山聊一啟。",
      "媼來鵝去已千年，莫像癡兒收蠟紙。",
      "蕭衍老翁食無肉，錦質綉章能獨侈。",
      "不知劫火付冤家，却誤頑仙求令史。",
      "文皇有金無鑒目，頼取穹官齊押尾。",
      "徐生小黠辨茅簷，不道天真難力致。",
      "晚薄功名歸一戲，一奩尤勝三公貴。",
      "牡丹不語人能醉，墨光覺勝朱鉛媚。",
      "與身俱生無術治，又染膏肓劉巨濟。"
    ],
    "added_time": "2026-01-03 05:21:30"
  },
  {
    "source_file": "poet.tang.51000.json",
    "title": "過華山（句）（《全唐詩》四八四作楊虞卿句）",
    "author": "楊茂卿",
    "paragraphs": [
      "（《雲谿友議》卷中《中山誨》云：「楊危〖應作茂〗卿配校書《過華山》詩曰〖見下〗。",
      "此句實爲佳對。",
      "又《唐語林》二《文學》，劉禹錫茂卿云。",
      "〖見下〗此詩題云《過華山下作》。",
      "而用蓮蓬之菡萏。",
      "極的當而暗靜矣。",
      "」）河勢崑崙遠，山形菡萏秋。",
      "（《唐詩紀事》三九）。"
    ],
    "added_time": "2026-01-03 05:21:33"
  },
  {
    "source_file": "poet.tang.7000.json",
    "title": "禪智寺上方懷演和尚寺即和尚所創",
    "author": "劉長卿",
    "paragraphs": [
      "絕巘東林寺，高僧惠遠公。",
      "買園隋苑下，持鉢楚城中。",
      "斗極千燈近，煙波萬井通。",
      "遠山低月殿，寒木露花宮。",
      "紺宇焚香淨，滄州擺霧空。",
      "鴈來秋色裏，曙起早潮東。",
      "飛錫今何在？蒼生待發蒙。",
      "白雲翻送客，庭樹自辭風。",
      "捨筏追開士，迴舟狎釣翁。",
      "平生江海意，惟共白鷗同。"
    ],
    "added_time": "2026-01-03 05:21:49"
  },
  {
    "source_file": "poet.tang.7000.json",
    "title": "關門望華山",
    "author": "劉長卿",
    "paragraphs": [
      "客路瞻太華，三峰高際天。",
      "夏雲亙百里，合沓遙相連。",
      "雷雨飛半腹，太陽在其巔。",
      "翠微關上近，瀑布林梢懸。",
      "愛此衆容秀，能令西望偏。",
      "徘徊忘暝色，泱漭成陰煙。",
      "會是朝百靈，亦聞會羣仙。",
      "瓊漿豈易挹，毛女非空傳。",
      "髣髴仍佇想，幽期如眼前。",
      "金天有青廟，松柏隱蒼然。"
    ],
    "added_time": "2026-01-03 05:21:49"
  },
  {
    "source_file": "poet.song.9000.json",
    "title": "景福殿緋桃",
    "author": "胡宿",
    "paragraphs": [
      "偷約蓬山客，閒尋芳樹蹊。",
      "晨葩鮮欲語，春色醉成迷。",
      "艷奪朝霞段，香傳冰麝臍。",
      "飄然凡境外，初有乳鶑啼。"
    ],
    "added_time": "2026-01-03 05:22:03"
  },
  {
    "source_file": "poet.song.97000.json",
    "title": "桂陽本覺院以屯將兵住持舜長老於前山松竹深處結草庵居之求詩擬而不與",
    "author": "鄭剛中",
    "paragraphs": [
      "咫尺樓臺是上方，問師何事此中藏。",
      "解頥謂我隨緣好，不欠中庭一炷香。"
    ],
    "added_time": "2026-01-03 05:22:04"
  },
  {
    "source_file": "poet.tang.23000.json",
    "title": "履道新居二十韻",
    "author": "白居易",
    "paragraphs": [
      "履道坊西角，官河曲北頭。",
      "林園四鄰好，風景一家秋。",
      "門閉深沈樹，池通淺沮溝。",
      "拔青松直上，鋪碧水平流。",
      "籬菊黃金合，窗筠綠玉稠。",
      "疑連紫陽洞，似到白蘋洲。",
      "僧至多同宿，賓來輙少留。",
      "豈無詩引興，兼有酒銷憂。",
      "移榻臨平岸，攜茶上小舟。",
      "果穿聞鳥啄，萍破見魚遊。",
      "地與塵相遠，人將境共幽。",
      "汎潭菱點鏡，沈浦月生鉤。",
      "廚曉煙孤起，庭寒雨半收。",
      "老飢初愛粥，瘦冷早披裘。",
      "洛下招新隱，秦中忘舊遊。",
      "辭章留鳳閤，班籍寄龍樓。",
      "病愜官曹靜，閑慙俸祿憂。",
      "琴書中有得，衣食外何求。",
      "濟世才無取，謀身智不周。",
      "應須共心語，萬事一時休。"
    ],
    "added_time": "2026-01-03 05:22:16"
  },
  {
    "source_file": "poet.song.84000.json",
    "title": "賊臣劉豫挟虜騎犯兩淮天子親總六師出征賊騎摧衂宵遁鑾輿既還效杜拾遺作歡喜口號十二首  其三",
    "author": "劉一止",
    "paragraphs": [
      "杖策初聞桑下謡，氐羌酋長待來朝。",
      "而今有酒須相樂，前日憂思骨合銷。"
    ],
    "added_time": "2026-01-03 05:22:17"
  },
  {
    "source_file": "poet.tang.6000.json",
    "title": "游悟真寺",
    "author": "王縉",
    "paragraphs": [
      "聞道黃金地，仍開白玉田。",
      "擲山移巨石，呪嶺出飛泉。",
      "猛虎同三徑，愁猨學四禪。",
      "買香然綠桂，乞火蹈紅蓮。",
      "草色搖霞上，松聲泛月邊。",
      "山河窮百二，世界接三千。",
      "梵宇聊憑視，王城遂渺然。",
      "灞陵纔出樹，渭水欲連天。",
      "遠縣分朱郭，孤村起白煙。",
      "望雲思聖主，披霧憶羣賢。",
      "薄宦慚尸素，終身擬尚玄。",
      "誰知草菴客，曾和柏梁篇。"
    ],
    "added_time": "2026-01-03 05:22:51"
  },
  {
    "source_file": "poet.song.72000.json",
    "title": "寶誌禪師梁天監中將入寂然一燭付後閣舍人吳慶慶以事聞帝歎曰大師不復留矣燭者將以後事囑我乎頌",
    "author": "饒節",
    "paragraphs": [
      "已是梁王不識真，末後殷勤付舍人。",
      "柳花飛盡鶑猶語，獨對鍾山指暮雲。"
    ],
    "added_time": "2026-01-03 05:23:22"
  },
  {
    "source_file": "poet.song.96000.json",
    "title": "咏芍藥  其一",
    "author": "劉才邵",
    "paragraphs": [
      "紫清樓閣不施丹，小様誰傳到此間。",
      "方信遊蜂非俗物，窺窗玉女鬬妖嫻。"
    ],
    "added_time": "2026-01-03 05:23:56"
  },
  {
    "source_file": "poet.tang.5000.json",
    "title": "八月十五日象自江東止田園移莊慶會未幾歸汶上小弟幼妹尤嗟其別兼賦是詩三首 一",
    "author": "盧象",
    "paragraphs": [
      "謝病始告歸，依然入桑梓。",
      "家人皆佇立，相候衡門裏。",
      "疇類皆長年，成人舊童子。",
      "上堂家慶畢，願與親姻邇。",
      "論舊或餘悲，思存且相喜。",
      "田園轉蕪沒，但有寒泉水。",
      "衰柳日蕭條，秋光清邑里。",
      "入門乍如客，休騎非便止。",
      "中飲顧王程，離憂從此始。"
    ],
    "added_time": "2026-01-03 05:24:00"
  },
  {
    "source_file": "poet.song.86000.json",
    "title": "題王摩詰畫袁邵公臥雪圖",
    "author": "周紫芝",
    "paragraphs": [
      "東京數人物，矯矯稱袁公。",
      "經綸有能事，早歲初未逢。",
      "何許結蓬茅，草樹風淅瀝。",
      "幽夢寄一椽，暮雪深幾尺。",
      "平田已無路，况復知公門。",
      "人言公苦寒，謂死寧當存。",
      "鳴騶入空谷，暖律破寒沍。",
      "豈伊逢異人，天實起僵仆。",
      "漢明號賢主，杖擊無名郎。",
      "冤囚我自理，微緒渠當昌。",
      "摩詰亦可人，六幅寫奇事。",
      "浩蕩懷遠圖，徘徊有佳思。",
      "炎天掛空壁，一洗毛骨寒。",
      "意豈在冰雪，高風薄雲端。"
    ],
    "added_time": "2026-01-03 05:24:19"
  },
  {
    "source_file": "poet.tang.17000.json",
    "title": "奉寄通州元九侍御",
    "author": "楊巨源",
    "paragraphs": [
      "大明宮殿鬱蒼蒼，紫禁龍樓直署香。",
      "九陌華軒爭道路，一枝寒玉任煙霜。",
      "須聽瑞雪傳心語，莫被啼猨續淚行。",
      "共說聖朝容直氣，期君新歲奉恩光。"
    ],
    "added_time": "2026-01-03 05:24:57"
  },
  {
    "source_file": "poet.tang.7000.json",
    "title": "湖上遇鄭田",
    "author": "劉長卿",
    "paragraphs": [
      "故人青雲器，何意常窘迫。",
      "三十猶布衣，憐君頭已白。",
      "誰言此相見，暫得話疇昔。",
      "舊業今已蕪，還鄉返爲客。",
      "扁舟伊獨往，斗酒君自適。",
      "滄洲不可涯，孤帆去無跡。",
      "杯中忽復醉，湖上生月魄。",
      "湛湛江色寒，濛濛水雲夕。",
      "風波易迢遰，千里如咫尺。",
      "回首人已遙，南看楚天隔。"
    ],
    "added_time": "2026-01-03 05:24:58"
  }
]