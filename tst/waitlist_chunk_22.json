[
  {
    "source_file": "poet.song.235000.json",
    "title": "王古樵觀予苦瘡鄙句遂自賦眉遭二韻各二首因次其韻爲戲  其一",
    "author": "方一夔",
    "paragraphs": [
      "老去瘡殘擬炙眉，暫憑酒力引風巵。",
      "久疎朋友慙多病，薄買田園費學醫。",
      "吟罷肩寒生軫粟，坐來形槁似枯梨。",
      "浮生自笑多磨障，畫癖書癡發舊痍。"
    ],
    "added_time": "2026-01-02 16:29:40"
  },
  {
    "source_file": "poet.song.21000.json",
    "title": "閑適吟  其三",
    "author": "邵雍",
    "paragraphs": [
      "莫將真氣助憂傷，憤死英豪世更長。",
      "陌上雖多馬跳躍，天邊亦有鳳翺翔。",
      "三千賓客磨圭角，百二山河擁劍鋩。",
      "等是一場春夢過，自餘惡足自悲凉。"
    ],
    "added_time": "2026-01-02 16:29:45"
  },
  {
    "source_file": "poet.song.242000.json",
    "title": "對鏡",
    "author": "黄庚",
    "paragraphs": [
      "勳業夢不到，曉窗時一看。",
      "是非須內照，妍醜付旁觀。",
      "客鬢從渠白，詩肩本自寒。",
      "儼然瞻視處，頼汝整衣冠。"
    ],
    "added_time": "2026-01-02 16:29:52"
  },
  {
    "source_file": "poet.song.179000.json",
    "title": "有虎",
    "author": "釋居簡",
    "paragraphs": [
      "悠悠天壤間，務各得其所。",
      "獸蹄交鳥蹟，堯憂填肺腑。",
      "偉哉神禹功，明德邁前古。",
      "九疇既定位，萬生斯按堵。",
      "奔馳服牛馬，飛潜適鱗羽。",
      "虎豹嗜殘暴，山林託深阻。",
      "云胡不奠居，出輒嘯當路。",
      "昨來東家嫗，云汝三瞰戶。",
      "西隣競相告，豐豕婁攘取。",
      "行葦既踐履，生理靡繁橆。",
      "田野日搔動，老羸困病窶。",
      "遂使扊扅歌，不待黄昏𢾅。",
      "唐虞全盛時，四凶怒如汝。",
      "赫然雷霆奮，四罪同一舉。",
      "彼無罪汝意，汝特犯其怒。",
      "商監猶未遠，與汝凶孰愈。",
      "蝮遭愚溪宥，鰐避昌黎去。",
      "大信及豚魚，二子吾所與。",
      "彼暴化爲仁，汝仁亦其伍。",
      "猶來仁暴心，不隔毫髮許。",
      "度河速遷徙，負嵎毋跋扈。",
      "况今屬多事，誅求猛於汝。",
      "兩雄不俱立，孤蹤曷足怙。",
      "勿謂三家市，智勇未易數。",
      "智者有餘怒，勇者有餘賈。",
      "排雲呌閶闔，長歌捎林莽。",
      "四聰若旁達，百揆必鼓舞。",
      "毒機發必中，萬悔竟何補。",
      "丁寧不汝欺，盍亦聽吾語。",
      "苟如不我聽，是不聽堯禹。"
    ],
    "added_time": "2026-01-02 16:30:00"
  },
  {
    "source_file": "poet.song.179000.json",
    "title": "宥蟻",
    "author": "釋居簡",
    "paragraphs": [
      "窮山忍調饑，小窗玄豹蹲。",
      "百行無一羶，爾類曷所聞。",
      "倏忽來往頻，蠢蠕爭奪繁。",
      "報王張義氣，賈勇如虎賁。",
      "鼓行有行伍，回旋呼弟昆。",
      "陁然方解嚴，滃然新分屯。",
      "長蛇偶成勢，偃月非無轅。",
      "咂膚甚蟣虱，足駃不可捫。",
      "上我古生臺，隙我新垝垣。",
      "綴我玄兔穎，飲我陶泓渾。",
      "或循伽梨圈，從朝不知昏。",
      "小彈復就地，詎忍傷其元。",
      "屢掃復屢集，再馳仍再奔。",
      "咄哉誦箒兒，輕儇真少恩。",
      "不復事掃除，直欲加燖燔。",
      "斥兒旋呼蟻，請試爲蟻論。",
      "好生乃大德，略聽吾吻吻。",
      "爾宮大槐國，附庸檀蘿根。",
      "南柯在其左，東廂曾偃藩。",
      "休云城郭卑，中有侯王尊。",
      "蜩甲貢庭實，蟲臂供盤飧。",
      "犒享日厭餘，糗粻時有存。",
      "可以燕族屬，可以蕃子孫。",
      "悠哉天地間，曉然愚智分。",
      "鵬則摶扶摇，鷃則止棘樊。",
      "蟭螟固微茫，觸蠻方并吞。",
      "巨細俱逍遥，彼此適晏溫。",
      "老我不足慕，負爾猶忍言。",
      "爾留固不惡，誦箒真爾冤。",
      "去去別處去，我砌休重扳。"
    ],
    "added_time": "2026-01-02 16:30:00"
  },
  {
    "source_file": "poet.song.179000.json",
    "title": "蝗去",
    "author": "釋居簡",
    "paragraphs": [
      "人言蝗有知，我謂蝗無知。",
      "使其果有知，不出昌明時。",
      "傍睨聽我言，飲笑輒見嗤。",
      "問之何因爾，却立雙顰眉。",
      "甚矣戇且愚，抑非狂則癡。",
      "諒不閲圖史，又弗聞書詩。",
      "不知朝廷尊，但習山林卑。",
      "耕稼徒勤勞，理亂慵考稽。",
      "嗟子昧理道，使我繁言辭。",
      "伊昔貞觀中，民生皆熙熙。",
      "呻吟化謳歌，文教漸戎夷。",
      "行旅弗齎糧，道路無拾遺。",
      "外則方與虎，內則傅與伊。",
      "腹心頗勝任，股肱良倚毘。",
      "四海同車書，九重垂裳衣。",
      "虞夏相較量，毫髮無參差。",
      "善乎魏鄭公，惜哉封德彜。",
      "當此全盛際，蝗起夫何爲。",
      "初傳滿郡國，遄復侵京畿。",
      "民瘼副所求，丙夜長懷思。",
      "未旦坐以待，罪己勇不疑。",
      "奮然事吞噬，厥類舉族移。",
      "上帝斯下臨，捷於聲響隨。",
      "良苗曾勿傷，凶歲稔不饑。",
      "太倉皆充盈，老瓦相淋漓。",
      "開元天寶間，燮理頗失宜。",
      "蟲橫加暴殘，田穉難支持。",
      "號令速且嚴，捕逐期毋遺。",
      "氓力日困斃，彼類尤蕃滋。",
      "不能格天心，徒欲徇己私。",
      "設或遇水旱，人力惡乎施。",
      "世變日益下，湯德常巍巍。",
      "盍廣成湯心，以爲百世師。",
      "上自天子聖，下逮兆庶微。",
      "德合倘可行，力勝勿自欺。",
      "可以弭災異，可以延貞祺。",
      "我固肅聽瑩，拳拳其敢辭。",
      "再拜嘉昌言，大明燭冥迷。",
      "仲夏月既望，我適田中歸。",
      "趯趯五六輩，出入荒芃茨。",
      "見之輒怵惕，滂然揮涕洟。",
      "小復相與言，胡爲乎來茲。",
      "倘爾因我來，伴我食蕨薇。",
      "毋使我稼傷，勿令秋庾虧。",
      "俾其豐粢盛，餘則糝藿葵。",
      "謹勿鳩爾類，謹勿增我悲。",
      "爾衆易暴寡，我瘠難再肥。",
      "一善倘可穰，衆戾幸見歸。",
      "天乎弗遐弃，雖死甘如飴。",
      "蝗方蔽天來，容與天雲垂。",
      "悠哉翔而集，果適他山飛。",
      "曩聞斯行諸，今者親見之。",
      "便當如負暄，排雲呌天扉。",
      "庶幾持一得，或可贊萬幾。",
      "宣示蒭蕘言，下付百職司。",
      "上宰天下平，連帥閫外威。",
      "郡國其頒行，風俗端可移。",
      "勿謂此道迂，試以誠至推。",
      "推此及四海，貞觀何遠而。",
      "當法太宗是，毋遂姚崇非。"
    ],
    "added_time": "2026-01-02 16:30:00"
  },
  {
    "source_file": "poet.song.179000.json",
    "title": "送陳紫薇分韻得壽字",
    "author": "釋居簡",
    "paragraphs": [
      "皇極建五福，筮得一曰壽。",
      "人間最殊特，何者出其右。",
      "持以奉君子，數量未易究。",
      "樂哉仁者靜，克享本天授。",
      "况復湖海豪，不在曹劉後。",
      "良玉市有賈，韞匵敢輕售。",
      "用大古所難，跼縮萬牛脰。",
      "巨鏞當簨簴，欲振待洪扣。",
      "乘槎到叢霄，下士逮圭竇。",
      "藥物固滿簋，驥子亦盈廐。",
      "弦歌美遥夜，圖史樂清晝。",
      "養高知道腴，思苦坐吟瘦。",
      "淫蛙不停響，老鳳合伸咮。",
      "想當吟酣時，俗駕不得簉。",
      "廣居與正位，自有不須僦。",
      "一篇薦蔬筍，三舍避衮繡。",
      "桂玉破官舍，芝蘭茁瑶甃。",
      "莫訝分符速，正恐傳衣驟。",
      "歸來黄金甌，名氏得先覆。",
      "看鏡了心期，一笑丹砂就。"
    ],
    "added_time": "2026-01-02 16:30:00"
  },
  {
    "source_file": "poet.song.179000.json",
    "title": "陳紫薇知宛陵出關三日復召歸  其一",
    "author": "釋居簡",
    "paragraphs": [
      "竹分宛陵去，環賜北關歸。",
      "出晝只三日，排雲趨九扉。",
      "春風隨意好，卿月上天飛。",
      "想見高寒處，朣朣並紫微。"
    ],
    "added_time": "2026-01-02 16:30:00"
  },
  {
    "source_file": "poet.song.131000.json",
    "title": "秋思",
    "author": "陸游",
    "paragraphs": [
      "人生四十嘆頭顱，久矣心知負壯圖。",
      "未死皆爲閑日月，無求儘有醉工夫。",
      "風凋木葉流年晚，秋入窗扉病骨蘇。",
      "信步出門湖萬頃，季鷹不用憶蓴鱸。"
    ],
    "added_time": "2026-01-02 16:30:01"
  },
  {
    "source_file": "poet.song.202000.json",
    "title": "琨逖",
    "author": "劉克莊",
    "paragraphs": [
      "遷喬不與鶑爭出，殿後猶云馬不前。",
      "越石早知無合殺，不如且讓祖生鞭。"
    ],
    "added_time": "2026-01-02 16:31:34"
  },
  {
    "source_file": "poet.song.29000.json",
    "title": "和范景仁夜讀試卷",
    "author": "司馬光",
    "paragraphs": [
      "案前官燭墮花頻，滿目高文妙入神。",
      "勇氣先登勢無敵，巧心後發語尤新。",
      "好賢何啻三薫貴，求寶方知百汰真。",
      "愚魯自非憑驥髪，崑山千里到無因。"
    ],
    "added_time": "2026-01-02 16:31:57"
  },
  {
    "source_file": "poet.song.235000.json",
    "title": "田家  其二",
    "author": "方一夔",
    "paragraphs": [
      "數間茅屋占林塘，二頃田園幸未荒。",
      "蒿葉正長蠶卧起，鶑聲漸老麥青黄。",
      "壁間龍骨流泉活，筐載豚蹄白酒香。",
      "春事年年閒過去，欲將擁腫問庚桑。"
    ],
    "added_time": "2026-01-02 16:32:04"
  },
  {
    "source_file": "poet.song.174000.json",
    "title": "遺安堂",
    "author": "任希夷",
    "paragraphs": [
      "苴茅動龔勝，屠晝恐王蠋。",
      "二君夭天年，千載歎莫贖。",
      "今代史伯存，危行光往躅。",
      "繄昔開禧年，狂童叛吾蜀。",
      "非招詎肯往，全身不受辱。",
      "平林萃羣鴞，高飛獨黄鵠。",
      "屹如中流柱，烱若崑山玉。",
      "元氣頼以存，餘風厲頹俗。",
      "平生慕龐公，以安貽嗣續。",
      "豈爲萬鍾加，居然一丘足。",
      "晚山雲自歸，春風草還綠。",
      "代謝紛吾前，靈臺獨無欲。",
      "一從身落南，先廬蜀江曲。",
      "中間亂離瘼，幾人惠文觸。",
      "爛額皆論功，考槃終不告。",
      "臨風一長謠，白駒在空谷。"
    ],
    "added_time": "2026-01-02 16:32:08"
  },
  {
    "source_file": "poet.song.129000.json",
    "title": "狂吟",
    "author": "陸游",
    "paragraphs": [
      "浮世何須宇宙名，一狂自足了平生。",
      "秋風湘浦紉蘭佩，夜月緱山聽玉笙。",
      "學劍慣曾遊紫閣，結巢終欲隱青城。",
      "年来自笑彌耽酒，百斛蒲萄未觧酲。"
    ],
    "added_time": "2026-01-02 16:32:10"
  },
  {
    "source_file": "poet.song.128000.json",
    "title": "花時遍逰諸家園十首  其九",
    "author": "陸游",
    "paragraphs": [
      "飛花盡逐五更風，不照先生社酒中。",
      "輸與新來雙燕子，啣泥猶得带殘紅。"
    ],
    "added_time": "2026-01-02 16:32:29"
  },
  {
    "source_file": "poet.song.131000.json",
    "title": "白首",
    "author": "陸游",
    "paragraphs": [
      "白首稱祠吏，清時作幸民。",
      "招呼林下客，遊戲夢中身。",
      "山路烏騾穩，烟波畫檝新。",
      "村村有花柳，無事即尋春。"
    ],
    "added_time": "2026-01-02 16:32:30"
  },
  {
    "source_file": "poet.song.165000.json",
    "title": "寄徐季益四首  其四",
    "author": "趙蕃",
    "paragraphs": [
      "我已非青鬢，君今定白鬚。",
      "田園稍治否，寢飯比佳無。",
      "聞道爲歸計，何當出此塗。",
      "相期一邂逅，得以話艱虞。"
    ],
    "added_time": "2026-01-02 16:33:29"
  },
  {
    "source_file": "poet.song.230000.json",
    "title": "正月十日始晴",
    "author": "方回",
    "paragraphs": [
      "穗歷桃符漫告新，漆肌蓬鬢轉成陳。",
      "暮年多病全無頼，積雨初晴略似春。",
      "香火荒山猶古廟，兵戈故國僅遺民。",
      "承平舊俗吾能憶，差勝如今一輩人。"
    ],
    "added_time": "2026-01-02 16:33:39"
  },
  {
    "source_file": "poet.song.29000.json",
    "title": "仁宗皇帝挽歌詞二首  其二",
    "author": "司馬光",
    "paragraphs": [
      "霧曉銅魚躍，霜寒閶闔開。",
      "哀聲際海發，靈仗拂天来。",
      "别寢嚴虚位，重閽閟夜臺。",
      "柏城空有路，無復屬車回。"
    ],
    "added_time": "2026-01-02 16:34:01"
  },
  {
    "source_file": "poet.song.3000.json",
    "title": "聽羅評事話太湖洞庭之景因賦十韻",
    "author": "王禹偁",
    "paragraphs": [
      "思純十日水鄉游，歸見同年說不休。",
      "湖闊盡疑吞澤國，洞深皆道徹宣州。",
      "杉松自宿千年鶴，橘柚堪輕萬戶侯。",
      "銷夏古灣長積雪，隔帆危柱幾經秋。",
      "離離魚網垂村巷，漠漠茶煙出寺樓。",
      "雲葉擁僧迎墨綬，浪花和鷺裹仙舟。",
      "傳書往事人難問，鍊藥池空水自流。",
      "明月峰高欺少室，桃花塢好似瀛洲。",
      "許渾有句君應笑，張祜無詩我不愁。",
      "直擬如今拋印去，雨蓑風艇狎羣鷗。"
    ],
    "added_time": "2026-01-02 16:35:23"
  },
  {
    "source_file": "poet.song.107000.json",
    "title": "頌古",
    "author": "釋守仁",
    "paragraphs": [
      "多方竊得破衣裳，壁倒籬坍沒處藏。",
      "更有一般無頼漢，不曾同伴要分贓。"
    ],
    "added_time": "2026-01-02 16:35:41"
  },
  {
    "source_file": "poet.song.235000.json",
    "title": "梅後久雨",
    "author": "方一夔",
    "paragraphs": [
      "自入梅天氣力微，不堪暑濕互蒸炊。",
      "鬢邊衰白三千丈，雨後昏黄十二時。",
      "積潤圖書供火焙，新裁羅褐覆香匜。",
      "小占定有朝晴喜，忽聽黄鶑語柳枝。"
    ],
    "added_time": "2026-01-02 16:35:48"
  },
  {
    "source_file": "poet.song.235000.json",
    "title": "田家雜興三首  其一",
    "author": "方一夔",
    "paragraphs": [
      "樵路通村暗蒺藜，數椽茅蕝護疎籬。",
      "陰陰清樾風生樹，拍拍蒼鵝水滿陂。",
      "記日旋鋤燒地粟，上時新賣落車絲。",
      "晚晴慙愧逢端午，醉卧黄昏自不知。"
    ],
    "added_time": "2026-01-02 16:35:48"
  },
  {
    "source_file": "poet.song.128000.json",
    "title": "題明皇幸蜀圖",
    "author": "陸游",
    "paragraphs": [
      "天寶政事何披猖，使典相國胡奴王。",
      "弄權楊李不足怪，阿瞞手自裂紀綱。",
      "八姨富貴尚有理，何至詔書褒五郎。",
      "盧龍賊騎已洶洶，丹鳯神語猶琅琅。",
      "人知大勢危絫卵，天稔奇禍如崩牆。",
      "臺省諸公獨耐事，歌詠功德卑虞唐。",
      "一朝殺氣横天末，疋馬西奔幾不脱。",
      "向來諂子知幾人，賊前稱臣草間活。",
      "劍南萬里望秦天，行殿春寒聞杜鶻。",
      "老臣九齡不可作，魚蠧蛛絲金鑑篇。"
    ],
    "added_time": "2026-01-02 16:35:52"
  },
  {
    "source_file": "poet.song.191000.json",
    "title": "于眉州挽詩  其三",
    "author": "魏了翁",
    "paragraphs": [
      "老鴈長雲橫蜀道，歸鴉落日倚江城。",
      "摩挲少日生祠記，忍聽虞歌薤露聲。"
    ],
    "added_time": "2026-01-02 16:36:12"
  },
  {
    "source_file": "poet.song.242000.json",
    "title": "王琴所話別",
    "author": "黄庚",
    "paragraphs": [
      "羈懷不可述，頼有古琴知。",
      "客舍相逄日，江楓正落時。",
      "夕陽村店酒，秋色野橋詩。",
      "別去吳江上，悠悠動遠思。"
    ],
    "added_time": "2026-01-02 16:36:23"
  },
  {
    "source_file": "poet.song.21000.json",
    "title": "垂柳長吟",
    "author": "邵雍",
    "paragraphs": [
      "垂柳有兩種，有長有短垂。",
      "唯茲長一種，偏與靜相宜。",
      "院宇深春後，亭臺晚景時。",
      "不勝煙羃羃，無柰日遲遲。",
      "霢霂雨初過，清泠風乍吹。",
      "章臺街左右，華表柱東西。",
      "起眼出牆樹，拂頭當路枝。",
      "翩翻綠羅带，縹緲縷金衣。",
      "蕩颺飄晴絮，繽紛舞暖絲。",
      "絲牽寸腸斷，絮入萬家飛。",
      "婀娜王巷韻，婆娑趙后姿。",
      "脩妍張緒少，柔軟沈侯羸。",
      "濯濯青拖地，毿毿翠遶池。",
      "般添花灼灼，引惹草凄凄。",
      "欝欝籠山館，踈踈映酒旗。",
      "贈人人自泣，駐馬馬還嘶。",
      "影裏咿啞去，陰中轣轆歸。",
      "凄凉裝暝靄，淡薄掛斜暉。",
      "懊惱輕攀折，憂愁重別離。",
      "早衰緣傍道，先茂爲臨溪。",
      "樓外蟬纔噪，橋邊鸎又啼。",
      "生憎遮望眼，死恨學粧眉。",
      "遠客莫知數，長條曾繫誰。",
      "經霜儘憔悴，來歲却依依。"
    ],
    "added_time": "2026-01-02 16:36:41"
  },
  {
    "source_file": "poet.song.146000.json",
    "title": "高風臺歌",
    "author": "項安世",
    "paragraphs": [
      "臺之高不知其幾仞兮，但見燕雀仰視如冥鴻。",
      "風之來不知其幾里兮，但見南海北海聲逢逢。",
      "我時醉卧洞庭之北巴山東，耳邊澒洞呼洶怖殺儂。",
      "起來欠伸拍鴻蒙，問誰作此狡獪變化驚盲聾，乃是清江江上盤園翁。",
      "翁本自與時人同，袍带靴笏從兒童。",
      "亦嘗隨牒作小史，亦嘗建纛稱元戎。",
      "偶然興盡自返盤園中，意行倦止由心胸，豈與郢中小兒論雌雄。",
      "兒曹顛倒鷄著籠，金朱瞇眼視夢夢。",
      "仰見騄驥脫鞅行青空，便欲俎豆老子配食蜚廉宮。",
      "紛紛俗論安足窮，二三君子人中龍。",
      "南安太守科甲高，袖有桂館之香風。",
      "廬陵相公名位高，筆有造化之春風。",
      "雨巖居士卧榻高，句有湖海之英風。",
      "三君合謀奏天公，急羈此老勿使慵。",
      "國於羊角九萬里，奄有九霄寒露之空濛。",
      "封師巽伯爲附庸，不許抗表辭官封。",
      "向來挂冠冠愈穹，老子一笑朱顔紅。"
    ],
    "added_time": "2026-01-02 16:36:49"
  },
  {
    "source_file": "poet.song.165000.json",
    "title": "寄周文顯二首  其一",
    "author": "趙蕃",
    "paragraphs": [
      "我敬周夫子，安貧得士常。",
      "眇然居陋巷，隠若卧襄陽。",
      "應對昔爲役，滯濡今阻方。",
      "雖慙壽陵步，猶擬舊君傍。"
    ],
    "added_time": "2026-01-02 16:37:06"
  },
  {
    "source_file": "poet.song.42000.json",
    "title": "送别范希聲",
    "author": "王安禮",
    "paragraphs": [
      "驛吏闖曉鼓，僕夫樂晨征。",
      "叙别何草草，君今千里行。",
      "捧檄近京國，拜親還洛城。",
      "層巒望太行，慷慨無俗情。",
      "嗟我寔僚友，追攀勞至誠。",
      "贈言豈無意，愛子智慮明。",
      "抱才太華高，視利鴻毛輕。",
      "世路有夷險，君行常直清。",
      "朝廷正博采，幕府詎久攖。",
      "少别勉自愛，他年看名卿。"
    ],
    "added_time": "2026-01-02 16:37:21"
  },
  {
    "source_file": "poet.song.42000.json",
    "title": "麴院輸麥二十二韻呈開父",
    "author": "王安禮",
    "paragraphs": [
      "自訟愚且鄙，平生事辭翰。",
      "爲文謝超卓，得祿未盈寸。",
      "一官走窮僻，百事真黽勉。",
      "昨者得州帖，輸租被公選。",
      "麴舍只容膝，侍立如牛喘。",
      "逢逢鼓咽耳，漠漠塵翳眼。",
      "微風六月息，烈日四簷短。",
      "一座灑腥雨，萬夫揮午汗。",
      "斗升煩較量，朱墨謾勾竄。",
      "豈惟畏刑書，農事寧可緩。",
      "頼有葛衣翁，志趣頗高簡。",
      "愛民一心勞，慰我百憂遣。",
      "誰人坐華堂，玉簟羅婉孌。",
      "清樽近美竹，冰紈依素扇。",
      "賢愚定勞逸，貴賤天所綰。",
      "賦分乃自然，何須慕華弁。",
      "况予山野姿，夙尚本蕭散。",
      "縈纒正自取，有類蠶作蠒。",
      "得桷未知漸，盈庭巳占艮。",
      "怳怪舊學凋，冥羞素期舛。",
      "便當謝官長，趨墀來斂板。",
      "才譾又不力，引去非宜款。"
    ],
    "added_time": "2026-01-02 16:37:21"
  },
  {
    "source_file": "poet.song.230000.json",
    "title": "春日小園即事十首  其八",
    "author": "方回",
    "paragraphs": [
      "蒔藥移花撰石名，稍加心匠可經營。",
      "天真不假人爲力，綠樹啼鶑一兩聲。"
    ],
    "added_time": "2026-01-02 16:37:25"
  },
  {
    "source_file": "poet.song.180000.json",
    "title": "青梅子",
    "author": "釋居簡",
    "paragraphs": [
      "雪未消時入旦評，纔黄又屬傅岩人。",
      "暫分葉底藏身地，部領鶑花過半春。"
    ],
    "added_time": "2026-01-02 16:37:49"
  },
  {
    "source_file": "poet.song.190000.json",
    "title": "資福寺羅漢閣",
    "author": "方信孺",
    "paragraphs": [
      "千柱依然跨寶坊，庭前柏子久荒凉。",
      "明珠白璧無人識，頼有斯文萬丈光。"
    ],
    "added_time": "2026-01-02 16:38:36"
  },
  {
    "source_file": "poet.song.235000.json",
    "title": "四時宮詞  其四",
    "author": "方一夔",
    "paragraphs": [
      "手撚梅花暗斷魂，十年柘館未承恩。",
      "曾催奏曲臨粧閣，暫出行香到寢園。",
      "月照金鋪關永夜，雪浮銀礫耿黄昏。",
      "并州剪就釵梁燕，又逐年華作上元。"
    ],
    "added_time": "2026-01-02 16:38:41"
  },
  {
    "source_file": "poet.song.13000.json",
    "title": "喜謝師厚及第",
    "author": "梅堯臣",
    "paragraphs": [
      "宿雨洗新綠，朝日初聞鶑。",
      "風從天門來，吹下玉簡名。",
      "列星二十八，經緯何縱橫。",
      "南方朱鳥目，光焰令人驚。",
      "其餘撒沙衆，龜鼈瓜瓠明。",
      "吾欣安石後，世世有令聲。"
    ],
    "added_time": "2026-01-02 16:39:00"
  },
  {
    "source_file": "poet.song.128000.json",
    "title": "錦亭",
    "author": "陸游",
    "paragraphs": [
      "天公爲我齒頬計，遣飫黄甘與丹荔。",
      "又憐狂眼老更狂，令看廣陵芍藥蜀海棠。",
      "周行萬里逐所樂，天公於我元不薄。",
      "貴人不出長安城，寶带華纓真汝縳。",
      "樂哉今從石湖公，大度不計聾承聾。",
      "夜宴新亭海棠底，紅雲倒吸玻璃鍾。",
      "琵琶絃繁腰鼓急，盤鳯舞衫香霧濕。",
      "春醪凸盞燭光搖，素月中天花影立。",
      "逰人如雲環玉帳，詩未落紙先傳唱。",
      "此邦句律方一新，鳯閣舍人今有様。"
    ],
    "added_time": "2026-01-02 16:39:02"
  },
  {
    "source_file": "poet.song.169000.json",
    "title": "周宗夷東山堂",
    "author": "葉適",
    "paragraphs": [
      "城嶂標辰極，誰家特有山。",
      "偏憐東崦好，只對北堂閑。",
      "動石低簷住，流鶑拂檻還。",
      "仙關鎖瓊海，幽夢或時攀。"
    ],
    "added_time": "2026-01-02 16:39:11"
  },
  {
    "source_file": "poet.song.230000.json",
    "title": "問政山拜墓",
    "author": "方回",
    "paragraphs": [
      "五十年前幼學時，登山諸父許追隨。",
      "兩人兄弟身俱老，萬古乾坤事可知。",
      "守墓鄰翁姑與酒，傳家後嗣孰能詩。",
      "獻花餽笋爭歡醉，風樹茫茫意自悲。"
    ],
    "added_time": "2026-01-02 16:39:23"
  },
  {
    "source_file": "poet.song.43000.json",
    "title": "追和紫霞翁記夢二首  其一",
    "author": "郭祥正",
    "paragraphs": [
      "乘雲親到紫皇家，不是人間舊物華。",
      "四座散香春結蓋，一墀栽玉曉生花。",
      "入盤仙李皆含露，出鼎騠金尚带砂。",
      "偶對吟牋追昔事，猶疑鸞鳳數行斜。"
    ],
    "added_time": "2026-01-02 16:39:32"
  },
  {
    "source_file": "poet.song.29000.json",
    "title": "送僧歸吳",
    "author": "司馬光",
    "paragraphs": [
      "高枕聊成夢，晴空忽見花。",
      "浮生盡是客，何處得爲家。",
      "旅食帝城久，歸舟澤國賖。",
      "勿因菰菜味，回首浩無涯。"
    ],
    "added_time": "2026-01-02 16:39:32"
  },
  {
    "source_file": "poet.song.129000.json",
    "title": "病目廢書終日危坐",
    "author": "陸游",
    "paragraphs": [
      "肺渴常止酒，目昏復捐書。",
      "蒲團坐袖手，一窗寛有餘。",
      "心知世緣薄，分與鐘鼎疏。",
      "湛然千仞淵，養此徑寸珠。",
      "光明照憂患，何適不自娱。",
      "白雲可與友，晴空閑卷舒。"
    ],
    "added_time": "2026-01-02 16:39:43"
  },
  {
    "source_file": "poet.song.129000.json",
    "title": "感昔二首  其二",
    "author": "陸游",
    "paragraphs": [
      "八陣原頭縱獵歸，割鮮藉草酒淋漓。",
      "誰知此夕西窗裏，一盞青燈獨詠詩。"
    ],
    "added_time": "2026-01-02 16:39:43"
  },
  {
    "source_file": "poet.song.106000.json",
    "title": "廬州詩",
    "author": "張祁",
    "paragraphs": [
      "平湖阻城南，長淮带城西。",
      "壯哉金斗勢，吳人築合肥。",
      "曹瞞狼顧地，苻秦又顛擠。",
      "六飛駐吳會，重兵盾邊陲。",
      "紹興丁巳歲，書生綰戎機。",
      "酈瓊劫衆叛，度河從僞齊。",
      "蒼黄驅迫際，白刃加扶持。",
      "在職諸君子，臨難節不虧。",
      "尚書徇國事，既以身死之。",
      "罵賊語悲壯，摏喉聲喔咿。",
      "嗚呼趙使君，忠血濺路歧。",
      "在職喬張實大將，橫尸枕階基。",
      "至今遺部曲，言之皆涕洟。",
      "法當爲請謚，史策垂清規。",
      "法當爲立廟，血食安淮圻。",
      "奈何後之人，邈然弗吾思。",
      "居官潭潭府，神不芘茅茨。",
      "冤氣與精魄，皇皇何所依。",
      "所以州州內，鬼物多怪奇。",
      "月明廷廡下，彷彿若有窺。",
      "謦欬聞動息，衣冠儷容儀。",
      "士民日凋瘵，岳牧嬰禍罹。",
      "一紀八除帥，五喪三哭妻。",
      "張侯及內子，遍體生瘡痍。",
      "爬搔疼徹骨，脫衣痛粘皮。",
      "狂氓據聽事，夫人憑指揮。",
      "玉勒要烏馬，雲鬟追小姬。",
      "同殂頃刻許，異事今古稀。",
      "磊落陳閣學，文章李紫微。",
      "築城志不遂，起廢止於斯。",
      "杜侯在官日，夜寢鬼來笞拔劍起驅逐，反顧出戶幃。",
      "曰杜二汝福，即有鼓盆悲。",
      "德章罷郡去，厭厭若行尸。",
      "還家席未暖，凶問忽四馳。",
      "安道移嘉禾，病骨何尪羸。",
      "於時秋暑熾，絮帽裹頷頤。",
      "餘齡亦何有，幹在神已睽。",
      "師說達吏治，通材長拊綏。",
      "東來期月政，簡靜民甚宜。",
      "傳聞蓋棺日，邑里皆號啼。",
      "近者吳徽閣，魚軒發靈輀。",
      "營卒仆公宇，廄駟裹敝帷。",
      "行路聞若駭，舉家驚欲癡。",
      "昔有鄴中守，迥諱姓尉遲。",
      "後周死國難，英忠未立祠。",
      "及唐開元日，刺史多艱危。",
      "居官屢謫死，未至先歔欷。",
      "仁矣張嘉祐，下車知端倪。",
      "廟貌嚴祀典，滿考遷京畿。",
      "兄弟列三戟，金吾有光輝。",
      "吳競繼爲政，神則加冕衣。",
      "自此守無患，史書信可推。",
      "伯有執鄭政，汰侈荒於嬉。",
      "出奔復爲亂，羊肆死猖披。",
      "強魂作淫厲，殺人如取攜。",
      "其後立良止，祭祀在宗枝。",
      "罪戮彼自取，禍福尚能移。",
      "族大所馮厚，子產豈吾欺。",
      "寒溫五種瘧，踸踔一足夔。",
      "或能爲病祟，祈禱烹伏雌。",
      "況我義烈士，品秩非賤卑。",
      "凜凜有生氣，爲神復何疑。",
      "勺水不酹地，敢望壺與蹄。",
      "片瓦不覆頂，敢望題與榱。",
      "邦君寄民社，此責將任誰。",
      "既往不足咎，來者猶可追。",
      "儻依包孝肅，或依皇地祇。",
      "經營數楗屋，豐儉隨公私。",
      "丹青羅像設，香火奉歲時。",
      "尚書名位重，正寢或可施。",
      "呂姬徇夫葬，義婦嚴中閨。",
      "清賢列兩廡，後先分等衰。",
      "當時同難士，物色不可遺。",
      "張陳李鮑韓，勢必相追隨。",
      "德章病而去，去取更臨時。",
      "尊罍陳儼雅，劍佩光陸離。",
      "匠事落成日，醮祭蠲州治。",
      "青詞奏上帝，冊祝告神知。",
      "若曰物異趣，人鬼安同栖。",
      "茲焉卜新宅，再拜迎將歸。",
      "悲笳響蕭瑟，風馭行差池。",
      "穹旻亦異色，道路皆慘悽。",
      "巍峨文武廟，千載無傾欹。",
      "使君享安穩，高堂樂融怡。",
      "豈弟布惠政，吉祥介繁禧。",
      "遂紆紫泥詔，入侍白玉墀。",
      "斯民獲後福，年穀得禳祈。",
      "坎坎夜伐鼓，欣欣朝薦犧。",
      "人神所依賴，時平物不疵。",
      "中興天子聖，群公方倚毗。",
      "明德格幽顯，和風被華夷。",
      "典章粲文治，昭然日月垂。",
      "臣工靡不報，秩祀當緝熙。",
      "四聰無壅塞，百揆欽疇咨。",
      "咨爾淮西吏，不請奚俟爲。",
      "露章畫中旨，施行敢稽遲。",
      "太常定廟額，金榜華標題。",
      "特書旌死節，大字刻豐碑。",
      "碑陰有堅石，鐫我廬州詩。"
    ],
    "added_time": "2026-01-02 16:39:46"
  },
  {
    "source_file": "poet.song.106000.json",
    "title": "游鍾阜呈同集諸公",
    "author": "張祁",
    "paragraphs": [
      "曉出白下門，東山聳孱顔。",
      "脫身廛市中，辦此一日閑。",
      "西風忽凛冽，秋容著堅頑。",
      "烟樹小搖落，寒雲起斕斑。",
      "但驚節物變，敢辭登陟艱。",
      "諸峰互嶄絕，落勢相回環。",
      "盤固建康城，儼若呵神姦。",
      "造化鍾英靈，盡壓東南山。",
      "厚疑接坤軸，高欲窺帝關。",
      "太平嚴梵刹，華屋羅千間。",
      "向來劫燒灰，舊觀初未還。",
      "象教豈易滅，佛力不可扳。",
      "風雷運梁棟，斤斧勤輸般。",
      "會見落成日，千門響銅環。",
      "山僧肯分甘，我亦誅茅菅。",
      "人生少會心，勝處天所慳。",
      "歸韉理殘照，欲去仍躋攀。",
      "後會倘可約，此興殊未闌。",
      "祗恐俗士駕，頻來遭詆訕。",
      "哦詩記幽討，賸語君其刪。"
    ],
    "added_time": "2026-01-02 16:39:46"
  },
  {
    "source_file": "poet.song.106000.json",
    "title": "東關",
    "author": "張祁",
    "paragraphs": [
      "山扼平湖蓄不東，地分南北指撝中。",
      "二關形勢千年壯，三國英雄一笑空。"
    ],
    "added_time": "2026-01-02 16:39:46"
  },
  {
    "source_file": "poet.song.106000.json",
    "title": "白水橋斷碑",
    "author": "張祁",
    "paragraphs": [
      "出郭悠悠信馬蹄，荒烟衰草不勝悲。",
      "江南舊事無人記，時有龜趺載斷碑。"
    ],
    "added_time": "2026-01-02 16:39:46"
  },
  {
    "source_file": "poet.song.106000.json",
    "title": "渡湘水",
    "author": "張祁",
    "paragraphs": [
      "春過瀟湘渡，真觀八景圖。",
      "雲藏嶽麓寺，江入洞庭湖。",
      "晴日花爭發，豐年酒易沽。",
      "長沙十萬戶，游女似京都。"
    ],
    "added_time": "2026-01-02 16:39:46"
  },
  {
    "source_file": "poet.song.213000.json",
    "title": "寫懷寄湛上人  其二",
    "author": "釋紹嵩",
    "paragraphs": [
      "寂寂相思際，遥焚一炷香。",
      "鴈飛雲杳杳，笛引淚浪浪。",
      "明代誰招隠，窮遊我自忙。",
      "他時解顔笑，寧免鬢毛蒼。"
    ],
    "added_time": "2026-01-02 16:39:49"
  },
  {
    "source_file": "poet.song.179000.json",
    "title": "內相洪容齋名諸孫華亭少府曰可齋",
    "author": "釋居簡",
    "paragraphs": [
      "濫觴學滄溟，弗至吾弗已。",
      "九仞規成功，弗成吾弗止。",
      "方其未至時，傍睨豈知此。",
      "及其既成後，豈暇顧傍睨。",
      "或云山既高，我則揆諸理。",
      "或云海未深，我則反諸己。",
      "所立固先定，所詣孰能尼。",
      "刻瓜大如斗，淺諾復輕唯。",
      "甚者反自畫，不則中道弛。",
      "傲然曰山海，不了可齋耻。",
      "可齋何人斯，故家振番水。",
      "束髮讀父書，介特固若是。",
      "幼蒙玉堂印，壯授盤洲記。",
      "至於自肯時，不見兩君子。",
      "黄河可爲带，太山可如礪。",
      "悠然君子心，無同亦無異。"
    ],
    "added_time": "2026-01-02 16:40:04"
  },
  {
    "source_file": "poet.song.164000.json",
    "title": "幽居多暇風雨兼旬山色菁葱禽聲在樹顧而樂之因賦此",
    "author": "趙蕃",
    "paragraphs": [
      "林雪乾留凍，巘雲行带昏。",
      "幽人貪熟睡，簷鵲故多言。",
      "宿潤微侵屨，晨光漸滿軒。",
      "倦能行竹逕，閑且灌蘭盆。"
    ],
    "added_time": "2026-01-02 16:40:07"
  },
  {
    "source_file": "poet.song.39000.json",
    "title": "效醉翁吟",
    "author": "王令",
    "paragraphs": [
      "山巖巖兮谷幽幽，水無人兮自流。",
      "始與誰兮樂此，昔之遊者兮今非是。",
      "清吾樽兮潔吾斝，欲御以酒兮誰宜壽者。",
      "山蘼春兮野鹿遊，亭無人兮飛鳥下。",
      "喜公有遺兮樂相道語，從人以遊兮告以其處。",
      "髙公所望兮卑公所遊，公爲廬兮燕笑以休。",
      "摭山果以侑酒，登溪魚而供羞。",
      "仰春木以搴華，俯秋泉而潄流。",
      "公朝來兮暮去，肩乘輿兮馬兩御。",
      "來與我民兮不間以處，誰不此留兮公則去遽。",
      "花垂實兮樹生枝，我公之去兮今忽幾時。",
      "知來之不可望兮，悔去而莫追。",
      "人皆可來兮公何不歸，青山宛宛兮誰爲公思。"
    ],
    "added_time": "2026-01-02 16:40:09"
  },
  {
    "source_file": "poet.song.21000.json",
    "title": "初夏閑吟",
    "author": "邵雍",
    "paragraphs": [
      "綠楊深處囀流鶑，鶑語猶能喜太平。",
      "人享永年非不幸，天生珍物豈無情。",
      "牡丹謝後紫櫻熟，芍藥開時斑笋生。",
      "林下一般閑富貴，何嘗更肯讓公卿。"
    ],
    "added_time": "2026-01-02 16:40:35"
  },
  {
    "source_file": "poet.song.235000.json",
    "title": "避暑夜坐  其二",
    "author": "方一夔",
    "paragraphs": [
      "北窗幽絕夢初圓，一葉秋聲醒客眠。",
      "雌霓半空收暮雨，杜鵑六月熟高田。",
      "稻陂別注魚池水，石洞分承茗鼎泉。",
      "聊借舊書棲舊隠，夜凉新入短檠邊。"
    ],
    "added_time": "2026-01-02 16:40:54"
  },
  {
    "source_file": "poet.song.13000.json",
    "title": "孟夏二日通判太博惠庭花二十枝云是手植因以爲答",
    "author": "梅堯臣",
    "paragraphs": [
      "前日已春盡，夏卉抽嫩青。",
      "唯君所植花，餘紅猶滿庭。",
      "常惜畏景逼，贈未及飄零。",
      "欲插爲之醉，但慙髮星星。"
    ],
    "added_time": "2026-01-02 16:41:29"
  },
  {
    "source_file": "poet.song.31000.json",
    "title": "走筆次韵察推見別二篇  其一",
    "author": "蘇頌",
    "paragraphs": [
      "行藏無意但隨時，不爲人知我者稀。",
      "負殻蝸牛初就舍，馴鷗海客已忘機。",
      "緘收卷軸塵生蠹，合和丹丸醭有衣。",
      "久冒寵榮無所補，敢煩從事嘆巍巍。"
    ],
    "added_time": "2026-01-02 16:41:39"
  },
  {
    "source_file": "poet.song.106000.json",
    "title": "題靈仙觀",
    "author": "張祁",
    "paragraphs": [
      "樓殿起山巓，無塵地自偏。",
      "松廊暗雲霧，粉壁艷神仙。",
      "名姓藏丹府，衣冠訪洞天。",
      "幼輿丘壑質，定合老松泉。"
    ],
    "added_time": "2026-01-02 16:41:42"
  },
  {
    "source_file": "poet.song.181000.json",
    "title": "下竺印畫像贊",
    "author": "釋居簡",
    "paragraphs": [
      "窣然短衣，嶄然插犀。",
      "歲晚寂莫，奮此一夔。",
      "膠名相求之，則萬言不直杯水。",
      "外形骸索之，則半芋美於紫泥。",
      "憲章左谿，鼓吹荆谿。",
      "使人復見古道顔色，舍斯人其誰歸。"
    ],
    "added_time": "2026-01-02 16:41:43"
  },
  {
    "source_file": "poet.song.107000.json",
    "title": "頌古四首  其二",
    "author": "釋清旦",
    "paragraphs": [
      "荆棘林中宣妙義，蒺藜園裏放毫光。",
      "千言萬語無人會，又逐流鶑過短牆。"
    ],
    "added_time": "2026-01-02 16:42:10"
  },
  {
    "source_file": "poet.song.42000.json",
    "title": "送子玉赴闕",
    "author": "王安禮",
    "paragraphs": [
      "寂寞揚雄與世疏，頼逢佳友慰窮居。",
      "深沉智慮三冬學，磊落胸懷萬卷書。",
      "自古賢豪今日盛，看君才調幾人如。",
      "還朝好作登瀛客，聞說元臣薦子虛。"
    ],
    "added_time": "2026-01-02 16:42:45"
  },
  {
    "source_file": "poet.song.202000.json",
    "title": "演雅二十韻",
    "author": "劉克莊",
    "paragraphs": [
      "學道無所得，惟於鄙事能。",
      "九袠後篇什，來世有公評。",
      "豈未登社壇，直欲破劉城。",
      "六言與七字，如九轉煉成。",
      "宇宙中間物，瑣屑不記名。",
      "孰能通倫類，挑抉其微情。",
      "蛾以燈爲光，蚊衆成雷聲。",
      "桑老蠶繭白，草腐螢爝明。",
      "幽谷聞綿蠻，知有遷喬鶑。",
      "落日見科斗，深夜有蟈鳴。",
      "蚋嗜醯雜襲，蚓飲泉亦清。",
      "蠅吮血美炙，犬以穢爲鯖。",
      "蛇非性好曲，蠖負屈求伸。",
      "蚤懼鵂鶹撮，自匿於衣巾。",
      "虱愁犢鼻破，不免景略捫。",
      "狐依冢作祟，鼠謂社可憑。",
      "痛摑一掌血，飽食五鼎烹。",
      "疇昔同袍子，來問儂師承。",
      "前柴桑處士，後半山老人。",
      "詎能追高雅，或可洗腐陳。"
    ],
    "added_time": "2026-01-02 16:43:27"
  },
  {
    "source_file": "poet.song.235000.json",
    "title": "初夏雜興四首  其一",
    "author": "方一夔",
    "paragraphs": [
      "肥梅貼暈麥摇芒，四月山居取次凉。",
      "古砌月鋪銅沓冒，寒松風撼鐵琅當。",
      "兒孫猶有將軍臭，廝役空知太尉香。",
      "有客縱談當世事，薜蘿深處更移牀。"
    ],
    "added_time": "2026-01-02 16:43:28"
  },
  {
    "source_file": "poet.song.38000.json",
    "title": "和重九遊柳溪",
    "author": "呂陶",
    "paragraphs": [
      "西溪景物似江鄉，無賴秋容到岸傍。",
      "勝事可懷樽酒樂，淒風渾減路塵香。",
      "半凋柳色猶垂带，欲凍泉源祗濫觴。",
      "會向明春重遊覽，春暉依舊倍舒長。"
    ],
    "added_time": "2026-01-02 16:43:51"
  },
  {
    "source_file": "poet.song.39000.json",
    "title": "贈慎東美伯筠",
    "author": "王令",
    "paragraphs": [
      "世網掛士如蛛絲，大不及取小綴之。",
      "宜乎倜儻不低斂，醉脚倒踏青雲歸。",
      "前日才能始誰播，一口驚張萬誇和。",
      "雷公訴帝喘似吹，盛恐聲名塞天破。",
      "文章喜以怪自娛，不肯裁縮要有餘。",
      "多爲峭句不姿媚，天骨老硬無皮膚。",
      "人傳書槧莫對當，破卵驚出鸞鳳翔。",
      "間或老筆不肯屈，鐵索縳急蛟龍僵。",
      "少年倚氣狂不覊，虎脇插翼赤日飛。",
      "欲將獨立跨萬世，笑誚李白爲痴兒。",
      "四天無壁財可家，醉膽憤痒遣酒拏。",
      "欲偷北斗酌竭海，力拔太華鏖鯨牙。",
      "世儒口軟聲如蠅，好於壯士爲忌憎。",
      "我獨久仰願得見，浩歌不敢兒女聲。"
    ],
    "added_time": "2026-01-02 16:44:08"
  },
  {
    "source_file": "poet.song.164000.json",
    "title": "端峰往還三首  其二",
    "author": "趙蕃",
    "paragraphs": [
      "甚厭窮居陋，聊爲佛界遨。",
      "追隨有逢掖，應對屬方袍。",
      "褊性便幽隠，畏途思避逃。",
      "明當與山別，回首念塵勞。"
    ],
    "added_time": "2026-01-02 16:44:13"
  },
  {
    "source_file": "poet.song.213000.json",
    "title": "贈別顯上人",
    "author": "釋紹嵩",
    "paragraphs": [
      "兩浙尋山徧，依俙三十秋。",
      "征塵添老色，藜杖賦歸休。",
      "落葉隨杯渡，殘虹带夕收。",
      "不知從此去，能寄短書不。"
    ],
    "added_time": "2026-01-02 16:44:14"
  },
  {
    "source_file": "poet.song.129000.json",
    "title": "豐城村落小憩",
    "author": "陸游",
    "paragraphs": [
      "霜信催寒力尚微，郵亭繫馬旋添衣。",
      "平郊極目冬耕遍，小婦篸花晚餉歸。",
      "孤宦毎隨征雁遠，故人已似曉星稀。",
      "上書自劾真須猛，菰正堪炊蟹正肥。"
    ],
    "added_time": "2026-01-02 16:44:16"
  },
  {
    "source_file": "poet.song.43000.json",
    "title": "子中修撰疊嶂樓致酒",
    "author": "郭祥正",
    "paragraphs": [
      "重山複水碧相連，勝地欣逢太守賢。",
      "欲倒樽罍秋色裏，故邀賓客畫圖邊。",
      "丹青迥壓王摩詰，騷雅仍兼白樂天。",
      "莫戀宣城風物美，玉堂提取筆如椽。"
    ],
    "added_time": "2026-01-02 16:44:23"
  },
  {
    "source_file": "poet.song.169000.json",
    "title": "林簽判挽詩",
    "author": "葉適",
    "paragraphs": [
      "作邑有何好，利民翻害身。",
      "怕回湘水月，驚失象臺春。",
      "暮草已多碧，園花空復新。",
      "更嫌鶑自語，幽憤不勝陳。"
    ],
    "added_time": "2026-01-02 16:45:21"
  },
  {
    "source_file": "poet.song.38000.json",
    "title": "送劉儀甫職方東歸二首  其二",
    "author": "呂陶",
    "paragraphs": [
      "南山蒼柏自森森，長就喬枝出茂林。",
      "肅政臺中思直幹，孔明祠下得清陰。",
      "風雲毎助孤髙勢，霜雪難移勁挺心。",
      "大厦有成梁棟在，平時燕雀望皆深。"
    ],
    "added_time": "2026-01-02 16:45:52"
  },
  {
    "source_file": "poet.song.31000.json",
    "title": "大夫七弟有慶新居二百四十言次韵和之",
    "author": "蘇頌",
    "paragraphs": [
      "勿謂衡茅陋，門牆亦僅全。",
      "山連京峴外，水接漕渠邊。",
      "喬木傍行列，幽花晚秀妍。",
      "子孫環舍後，兄弟對齋前。",
      "樹果非求息，臨流靡察淵。",
      "卜鄰同晏宅，任地得周廛。",
      "往復康莊路，過從鄉里賢。",
      "招來三徑士，疏引一人泉。",
      "金谷雖慚石，蝸廬已勝先。",
      "烝嘗時近享，香火道心虔。",
      "左右岡兼阜，縱橫陌與阡。",
      "思歸誠久矣，到此是終焉。",
      "籬援叢芳枳，庭除繞碧鮮。",
      "尚之南學遠，休璉北邙偏。",
      "街柳長垂带，堤榆未墜錢。",
      "窗閒靖節傲，梧老惠施眠。",
      "去國魂勞斷，銘恩骨待鎸。",
      "幸安蓬戶奧，烏用鐵樞堅。",
      "刁嶺東隅見，林莊幾世傳。",
      "杉松高掩抱，岩麓勢聯綿。",
      "構築多遺址，經營信昔緣。",
      "毋勞借官地，便可入寥天。",
      "歌哭于斯室，耕桑待有年。",
      "誰知真趣在，平地即神仙。"
    ],
    "added_time": "2026-01-02 16:46:07"
  },
  {
    "source_file": "poet.song.31000.json",
    "title": "七弟示詩後又改緣字爲川字因再次韵",
    "author": "蘇頌",
    "paragraphs": [
      "幽棲新得地，朴飾敢求全。",
      "一畝真儒有，三年近道邊。",
      "鋤荒還見舊，革陋遂成妍。",
      "棟宇依岩畔，烟雲入檻前。",
      "人非勝土木，心每懼冰淵。",
      "州處來閒燕，山居隔市廛。",
      "軒窗橫列岫，屏嶂對先賢。",
      "念昔初經始，惟蘄遠水泉。",
      "丘園寧待賁，宗廟貴爲先。",
      "幸免靈臺寄，重叨真室虔。",
      "頤生無異術，送死有新阡。",
      "世慮都忘矣，勞生此息焉。",
      "道腴甘淡薄，食邑減芳鮮。",
      "士譽言功德，僧談半滿偏。",
      "未從招隠客，不費買鄰錢。",
      "晝靜龍鬚坐，宵寒龜殻眠。",
      "藉莎毋剪薙，即石不磨鎸。",
      "假職恩良厚，歸田志益堅。",
      "秋毫知帝力，清白自家傳。",
      "吾弟欣堂構，長言紀瓞綿。",
      "思親樂京口，懷土限閩川。",
      "江左步兵酒，華陽小有天。",
      "銜杯蠲痼疾，行藥助修年。",
      "更有扶衰物，鄰家十八仙。"
    ],
    "added_time": "2026-01-02 16:46:07"
  },
  {
    "source_file": "poet.song.242000.json",
    "title": "小酌",
    "author": "黄庚",
    "paragraphs": [
      "小酌園林酒半醺，落紅影裏惜餘春。",
      "插花歸去蜂隨帽，傍柳行來鶑避人。",
      "白髮尚爲千里客，黄金難鑄百年身。",
      "何時歸賦滄浪水，澣我征衣萬斛塵。"
    ],
    "added_time": "2026-01-02 16:46:15"
  },
  {
    "source_file": "poet.song.146000.json",
    "title": "凱歌",
    "author": "項安世",
    "paragraphs": [
      "今年三月三，樂事今古稀。",
      "嘉陵江到武昌口，此時此日同□□。",
      "北人不敢恃鞍馬，西人不敢憑山谿。",
      "德安有高悅，匹馬穿重圍。",
      "入城助守膽如斗，出城决戰身如飛。",
      "城中扶出王與季，城外逐出信與隨。",
      "襄陽有趙淳，默坐誰得窺。",
      "一日熏盡西山狐，二日網盡東津鯢。",
      "三日開門看江北，一人一騎無殘遺。",
      "興安有安丙，談笑戮吳曦。",
      "僞王亂領出深穀，長史捷布登前墀。",
      "銅梁玉壘見天日，瞿塘灧澦無蛟螭。",
      "鄂州有老守，頭白尚能詩。",
      "上言吾君善委任，下言吾相能指麾。",
      "國家九九八十一萬歲，璘雛褒孽休狂癡。"
    ],
    "added_time": "2026-01-02 16:46:19"
  },
  {
    "source_file": "poet.song.16000.json",
    "title": "送章表民秘書",
    "author": "釋契嵩",
    "paragraphs": [
      "一日夫子來山陲，來言去別將何之。",
      "清塵舊尉亦皆至，鮮車輕珮光陸離。",
      "入門顧我顔色好，林下把袂相追隨。",
      "笑傲恣肆意氣豪，舉首不覺白日欹。",
      "拂榻乃留巖宇宿，紙衾蒲席誠可嗤。",
      "不計豐約但適美，唯唯無語相拒違。",
      "是時春和二月半，永夜耿耿輕寒微。",
      "高談交發雅興合，如瓶注泉爭淋漓。",
      "須臾促席命言志，直吐胸臆撝淳詞。",
      "人心不同有如面，平生各自有所爲。",
      "表民卒然趨席端，曰吾有志人不知。",
      "末俗淺近烏足語，含哺未吐長嗟咨。",
      "少從先生學經典，不探枝葉窮根基。",
      "帝王之道斷可識，殷盤周誥無復疑。",
      "古今事業貴適用，文意述作須有規。",
      "豈類童稚空琢刻，畫餅不能療朝饑。",
      "十五孜孜事文字，磨礱筆硯精神罷。",
      "長篇大軸浩無數，慷慨但欲扶政治。",
      "前年補吏來浙右，局務冗俗不可窺。",
      "傾懷欲效王覇略，騏驥捕鼠非宜宜。",
      "錢唐大府多達官，品秩相較我最卑。",
      "孟軻獨負浩然氣，誰能斂袂長低眉。",
      "丈夫所重以道進，青雲萬里須自馳。",
      "咄嗟顧我胡爲者，甘以門廕爲身資。",
      "遂爲謝病遠引去，遽與簪組相差池。",
      "膠西董生苟可慕，下帷克苦窮書詩。",
      "閒居落莫多感激，所感時政生瑕玼。",
      "賤臣抱節私自效，作書萬字投丹墀。",
      "天閽深岩在西北，引領一望雲淋𩅰𩅰。",
      "德音畢竟不下報，漫陳肝膽空涕洟。",
      "嗟嗟吾生時命謬，不遇當時甘佚遺。",
      "龍蛇之蟄尺蠖屈，萬物不時須自怡。",
      "我家田園在南國，亦有溪山名武夷。",
      "泉甘壤黑堪稼穡，歸與老農事鎡基。",
      "余與感之聞此語，精神飛動驚支頤。",
      "深謀遠慮不可測，滄溟無底天無涯。",
      "閶闔門前無限客，摩肩踏足爭前詞。",
      "暖衣飽食恣氣艷，幾輩卓犖能如斯。",
      "詩君更前與君語，何必輕沮煩孜孜。",
      "嘉穀冬收槿朝發，眾物榮茂有疾遲。",
      "不聞伊尹五干湯，堯舜之道方得施。",
      "賢傑輕身重天下，豈使汲汲營其私。",
      "況當夷狄侮中國，蹂踐二鄙翻地皮。",
      "將軍誅討苦未剋，百萬師老勞旌旗。",
      "兇年樂歲復間作，風雨霜雪猶不時。",
      "天子勤政不暇食，亦待才能相補裨。",
      "廟堂之上有君子，聰明豈肯饒臯夔。",
      "執秉公道尊大匠，裁度杞梓寧參差。",
      "愛君爲人性疎達，不以其教交相訾。",
      "臨風明月千里別，祝詞豈憚傾肝脾。",
      "俗人好毀寡樂善，嘉名清節慎莫虧。",
      "朝廷若問平津策，賢良第一非君誰。"
    ],
    "added_time": "2026-01-02 16:46:28"
  },
  {
    "source_file": "poet.song.16000.json",
    "title": "古意  其一",
    "author": "釋契嵩",
    "paragraphs": [
      "風吹一點雲，散漫爲春雨。",
      "灑余松柏林，青葱枝可取。",
      "持此歲寒操，手中空楚楚。",
      "幽谷無人來，日暮意誰與。"
    ],
    "added_time": "2026-01-02 16:46:28"
  },
  {
    "source_file": "poet.song.16000.json",
    "title": "古意  其二",
    "author": "釋契嵩",
    "paragraphs": [
      "君莫笑支許，寂寞非愚懵。",
      "君莫輕嵇阮，山林有清興。",
      "人生徒百歲，樂少憂還剩。",
      "萬事漫短長，無如使道勝。",
      "爾非傲世士，高蹈釣名稱。",
      "但謝區中緣，甘心棲石磴。",
      "澄空白日飛，世事終無應。",
      "不如省爾誠，自言還自贈。"
    ],
    "added_time": "2026-01-02 16:46:28"
  },
  {
    "source_file": "poet.song.16000.json",
    "title": "古意  其三",
    "author": "釋契嵩",
    "paragraphs": [
      "雲中見雙鳥，高飛揭日月。",
      "毛羽賁文章，翱翔異鷹鶻。",
      "翛然邈千里，竟不顧林樾。",
      "春風漫飄颺，勁翮更超忽。",
      "陌上遊俠子，窺爾徒倉卒。",
      "雖有金彈丸，睥睨不敢發。",
      "因知奇異資，自保長超越。",
      "回視黄雀羣，胡爲戀塵𡋯。"
    ],
    "added_time": "2026-01-02 16:46:28"
  },
  {
    "source_file": "poet.song.16000.json",
    "title": "古意  其四",
    "author": "釋契嵩",
    "paragraphs": [
      "堪笑浮雲高，凌虛翳日星。",
      "寧作蘭蕙幽，草中自芳馨。",
      "自足乃天分，未需爾虛靈。",
      "掩翳之所惡，胡爲久亭亭。",
      "古爲曠達士，浪跡多晦暝。",
      "山林惜長往，藏用亦藏形。",
      "愚谷不可及，窅然還自寧。",
      "嗟余亦羨此，岑寂養頹齡。"
    ],
    "added_time": "2026-01-02 16:46:28"
  },
  {
    "source_file": "poet.song.191000.json",
    "title": "楊隆慶挽詩",
    "author": "魏了翁",
    "paragraphs": [
      "夜雨撼雝渠，春風載畢逋。",
      "畏途摇短夢，壯志束長湖。",
      "如此奇男子，終於朝大夫。",
      "鮮原千字誄，頼有少公蘇。"
    ],
    "added_time": "2026-01-02 16:46:39"
  },
  {
    "source_file": "poet.song.203000.json",
    "title": "自况",
    "author": "戴昺",
    "paragraphs": [
      "多貲徒作守錢奴，伏臘無憂便有餘。",
      "世路本夷休自險，人情太密反成疎。",
      "非圖報施方爲善，豈爲功名始讀書。",
      "門外良田堪種秫，自牽黄犢試犂鉏。"
    ],
    "added_time": "2026-01-02 16:47:25"
  },
  {
    "source_file": "poet.song.39000.json",
    "title": "原蝗",
    "author": "王令",
    "paragraphs": [
      "蝗生於野誰所爲，秋一母死遺百兒。",
      "埋藏地下不腐爛，疑有鬼黨相收持。",
      "寒禽冬饑啄地食，拾掇穀種無餘遺。",
      "吻惟掠卵不加破，意似留與人爲饑。",
      "去年冬温臘雪少，土脉不凍無冰凘。",
      "春氣蒸炊出地面，戢戢密若在釡糜。",
      "老農頑愚不識事，小不撲滅大莫追。",
      "遂令相聚成氣勢，來若大水無垠涯。",
      "蓬蒿滿眼幸無用，爾縱嚼盡誰爾譏。",
      "而何存留不咀嚼，反向禾黍加傷夷。",
      "鴟鴉啄啣各取飽，充實腸腹如撐支。",
      "兒童跳躍仰面笑，却愛甚密嫌疏稀。",
      "吾思萬物造作始，一一盡可天理推。",
      "四其行蹄翼不假，上既載角齒乃虧。",
      "夫何此獨出羣類，既使躍跳仍令飛。",
      "麒麟千載或一見，仁足不忍踏草萎。",
      "鳳凰偶出即爲瑞，亦曰竹食梧桐棲。",
      "彼何甚少此何衆，况又口腹害不訾。",
      "遂令思慮不可及，萬目仰面號天私。",
      "天公被誣莫自辨，慘慘白日陰無輝。",
      "而余昏狂不自度，欲盡物理窮毫絲。",
      "要袪衆惑運獨見，中夜力爲窮研思。",
      "如知在人不在天，譬之蚤虱生裳衣。",
      "捫搜剔撥要歸盡，是豈人者尚好之。",
      "然而身尚不絕種，豈復垢舊招致斯。",
      "魚朽生蟲肉腐蠧，理有常爾無何疑。",
      "誰爲憂國太息者，應喜我有原蝗詩。"
    ],
    "added_time": "2026-01-02 16:47:47"
  },
  {
    "source_file": "poet.song.235000.json",
    "title": "雜興",
    "author": "方一夔",
    "paragraphs": [
      "溪上寒窗面綠漪，孤蹤漂泊渺天涯。",
      "愁聽火令拋長檠，醉折花籌記小詩。",
      "鶑語難尋春去處，鄉心偏等夢回時。",
      "文章滿腹知何用，落得奔波兩鬢絲。"
    ],
    "added_time": "2026-01-02 16:47:48"
  },
  {
    "source_file": "poet.song.138000.json",
    "title": "次韻知府王仲行尚書鹿鳴燕古風",
    "author": "范成大",
    "paragraphs": [
      "昔人重遠行，供帳餞出祖。",
      "矧今燕嘉賓，宜有贈行語。",
      "府公文章公，青紫拾芥取。",
      "聯翩二百言，字字勸稽古。",
      "戒之書魚蠹，勉以雲鵬舉。",
      "作霖要實用，洗兵嫌不武。",
      "諸生承意氣，脫迹蛻農圃。",
      "明年一聲雷，幽蟄起平楚。",
      "班行入鵷鷺，榜貼綴龍虎。",
      "回頭謝府公，公言非漫與。",
      "府公亦廟廊，來蒞瓊林俎。",
      "千載吳趨行，愁絕白紵舞。",
      "我聞有此作，病卧嗟未睹。",
      "今晨梅驛動，副墨到衡宇。",
      "調高瑟音希，芒寒劍光吐。",
      "誰云鹿鳴廢，正頼廣微補。",
      "當年羣玉會，方賀肅飆羽。",
      "倡酬久寂寞，邂逅相勞苦。",
      "世故萬浮雲，交情一舊雨。",
      "誰當將詩壇，君實東道主。"
    ],
    "added_time": "2026-01-02 16:48:16"
  },
  {
    "source_file": "poet.song.20000.json",
    "title": "送王尉",
    "author": "李覯",
    "paragraphs": [
      "義激中心不再思，宦途從此抱瑕疵。",
      "誰憐君子篤親意，況是明王孝治時。",
      "靖節田園應久廢，尚平婚嫁豈宜遲。",
      "一官塵土休迴顧，海上羣鷗舊有期。"
    ],
    "added_time": "2026-01-02 16:48:33"
  },
  {
    "source_file": "poet.song.213000.json",
    "title": "即筆",
    "author": "釋紹嵩",
    "paragraphs": [
      "小閣稱幽隠，群峰競秀尖。",
      "村舂雨外急，秋色望中添。",
      "世事已黄髮，忘情付黑甜。",
      "從渠造物巧，未怪老夫潜。"
    ],
    "added_time": "2026-01-02 16:49:06"
  },
  {
    "source_file": "poet.song.16000.json",
    "title": "游龍山訪道士李仙師",
    "author": "釋契嵩",
    "paragraphs": [
      "日出野曠明，肅然訪道生。",
      "杳渺湖外去，散誕雲邊行。",
      "秋高天宇浄，脫葉飛縱橫。",
      "乘風度林嶺，轉覺衣屨輕。",
      "時聞縹緲間，微飚傳鶴聲。",
      "知與仙家近，逸思泠然清。",
      "須臾轉幽谷，紫府芝田平。",
      "仙童走脚報，松子來門迎。",
      "接袂語且笑，所歡非欲情。",
      "丹臉人未老，道貌天已成。",
      "開筵羅玉粒，盤餐饈紫英。",
      "綢繆似交舊，灑落懷抱傾。",
      "薄暮忍云去，徘徊倚山楹。",
      "欲有重尋約，還憂變高名。"
    ],
    "added_time": "2026-01-02 16:49:24"
  },
  {
    "source_file": "poet.song.31000.json",
    "title": "奚山道中",
    "author": "蘇頌",
    "paragraphs": [
      "山路縈回極險難，才經深澗又高原。",
      "順風衝激還吹面，灧水堅凝幾敗轅。",
      "巖下有時逢虎迹，馬前頻聽異華言。",
      "使行勞苦誠無憚，所喜殊方識漢恩。"
    ],
    "added_time": "2026-01-02 16:49:28"
  },
  {
    "source_file": "poet.song.29000.json",
    "title": "春貼子詞 皇太后閣六首 其五",
    "author": "司馬光",
    "paragraphs": [
      "玉漏聲殘金殿開，乘輿清蹕問安来。",
      "盡將草木欣欣意，同與新春入壽杯。"
    ],
    "added_time": "2026-01-02 16:49:35"
  },
  {
    "source_file": "poet.song.146000.json",
    "title": "楊梅",
    "author": "項安世",
    "paragraphs": [
      "吾家里曲修家木，葉如海桐實如穀。",
      "聞名謂是金作丸，見面恍驚珠奪目。",
      "直將甘軟換嚴酸，坐使筠籠薦金屋。",
      "越山五月垂垂雨，鼎實無聲渠甚武。",
      "雕盤供蜜漬中乾，犀筯下鹽蘇齒楚。",
      "蔗糖煎實茗煎仁，枯腊猶堪詫兒女。",
      "稜梅一種腰如束，歲歲年年官所錄。",
      "城中貴買誰得知，城外賤科人自哭。",
      "君不見瀘戎荔子翠眉須，從來尤物非人福。"
    ],
    "added_time": "2026-01-02 16:49:40"
  },
  {
    "source_file": "poet.song.165000.json",
    "title": "同諸友送潘文叔出郊",
    "author": "趙蕃",
    "paragraphs": [
      "數月卧城郭，茲晨歷郊原。",
      "林鶑語聲近，陂鷺背影翻。",
      "稻栽已遍畝，桑採無剩園。",
      "因行一欣爾，送友重惘然。"
    ],
    "added_time": "2026-01-02 16:49:46"
  },
  {
    "source_file": "poet.song.165000.json",
    "title": "湖州親舊  其一",
    "author": "趙蕃",
    "paragraphs": [
      "去住兩無由，終成上客舟。",
      "香如添酒病，雨亦带離愁。",
      "兩岸青青柳，空江點點鷗。",
      "總堪添鬢白，不必問春秋。"
    ],
    "added_time": "2026-01-02 16:49:46"
  },
  {
    "source_file": "poet.song.0.json",
    "title": "武肅王有旨石橋設齋會進一詩  其四",
    "author": "釋延壽",
    "paragraphs": [
      "凌晨迎請倍精誠，親敬鮮花異處清。",
      "羅漢攀枝呈梵相，巖僧倚樹現真形。",
      "神幡雙出紅霞動，寶塔全開白氣生。",
      "都爲王心標意切，滿空盈月瑞分明。"
    ],
    "added_time": "2026-01-02 16:50:36"
  },
  {
    "source_file": "poet.song.0.json",
    "title": "武肅王有旨石橋設齋會進一詩  其五",
    "author": "釋延壽",
    "paragraphs": [
      "幡花寶蓋滿清川，祈禱迎來聖半千。",
      "莫道聖緣無影響，須知嘉會有因緣。",
      "空中長似聞天樂，巖畔嘗疑有地仙。",
      "何必更尋兜率去，重重靈應事昭然。"
    ],
    "added_time": "2026-01-02 16:50:36"
  },
  {
    "source_file": "poet.song.0.json",
    "title": "武肅王有旨石橋設齋會進一詩  其六",
    "author": "釋延壽",
    "paragraphs": [
      "登雲步嶺涉烟程，好景隨心次第生。",
      "聖者已符祥瑞事，地靈全副禱祈情。",
      "洞深重疊拖雲濕，灘淺潺湲漱水清。",
      "願滿事圓歸去路，便風相送片帆輕。"
    ],
    "added_time": "2026-01-02 16:50:36"
  },
  {
    "source_file": "poet.song.0.json",
    "title": "定慧相資歌",
    "author": "釋延壽",
    "paragraphs": [
      "祖教宗中有二門，十度萬行稱爲尊。",
      "初名止觀助新學，後成定慧菩提根。",
      "唯一法，似雙分。",
      "法性寂然體真止，寂而常照妙觀存。",
      "定爲父，慧爲母，能孕千聖之門戶。",
      "增長根力養聖胎，念念出生成佛祖。",
      "定爲將，慧爲相，能弼心王成無上。",
      "永作羣生證道門，即是古佛菩提樣。",
      "定如月，光爍外道邪星滅。",
      "能挑智炬轉分明，滋潤道芽除愛結。",
      "慧如日，照破無明之暗室。",
      "能令邪見愚夫禪，盡成般若波羅蜜。",
      "少時默，剎那靜，漸漸增修成正定。",
      "諸聖較量功不多，終見靈臺之妙性。",
      "瞥聞法，纔歷耳，能熏識藏覺種起。",
      "一念回光正智開，須臾成佛法如是。",
      "禪定力，不思義，變凡爲聖剎那時。",
      "無邊生死根由斷，積劫塵勞巢穴墮。",
      "湛心水，浄意珠，光吞萬象爍千途。",
      "抉開己眼無瑕翳，三界元無一法拘。",
      "覺觀賊，應時剋，攀援病，倏然浄。",
      "蕩念垢兮洗惑塵，顯法身兮堅慧命。",
      "如斷山，若停海，天翻地覆終無改。",
      "瑩似琉璃含寶月，倏然無寄而無待。",
      "般若慧，莫能量，自然隨處現心光。",
      "萬行門中爲導首，一切時中稱法王。",
      "竭苦海，碎邪山，妄雲捲盡片時間。",
      "貧女室中金頓現，壯士額上珠潜還。",
      "斬癡網，截欲流，大雄威猛更無儔。",
      "能令鐵床銅柱冷，頓使魔怨業果休。",
      "和諍訟，成孝義，普現羣生諸佛智。",
      "邊邪惡慧盡朝宗，螻蟻鯤鵬齊受記。",
      "偏修定，純陰爛物刳正命。",
      "若將正慧照禪那，自然萬法明如鏡。",
      "偏修慧，純陽枯物成迂滯。",
      "須憑妙定助觀門，如月分明除霧翳。",
      "勸等學，莫偏修，從來一體無二頭。",
      "似禽兩翼飛空界，如車二輪乘白牛。",
      "即向凡途登覺岸，便於業海泛慈舟。",
      "或事定，制之一處無不竟。",
      "或理定，唯當直下觀心性。",
      "或事觀，明諸法相生籌算。",
      "或理觀，頓了無一無那畔。",
      "定即慧，非一非二非心計。",
      "慧即定，不同不別絕觀聽。",
      "或雙運，即寂而照通真訓。",
      "或俱泯，非定非慧超常準。",
      "一塵入定衆塵起，般若門中成法爾。",
      "童子身中三昧時，老人身分談真軌。",
      "能觀一境萬境同，近塵遠剎無不通。",
      "真如路上論生死，無明海裏演圓宗。",
      "眼根能作鼻佛事，色塵入定香塵起。",
      "心境常同見自差，誰言不信波元水。",
      "非寂非照絕言思，而寂而照功無比。",
      "權實雙行闡正途，體用更資含妙旨。",
      "勸諸子，勿虛棄，光陰如箭如流水。",
      "散亂全因缺定門，愚盲祇爲虧真智。",
      "真實言，須入耳，千經萬論同標記。",
      "定慧全功不暫忘，一念頓歸真覺地。",
      "定須習，慧須聞，勿使靈臺一點昏。",
      "合抱之樹生毫末，積漸之功成寶尊。",
      "獼猴學定生天界，女子纔思入道門。",
      "自利利他因果備，若除定慧莫能論。"
    ],
    "added_time": "2026-01-02 16:50:36"
  },
  {
    "source_file": "poet.song.0.json",
    "title": "句  其一",
    "author": "釋延壽",
    "paragraphs": [
      "步步寒華結，言言徹底冰。"
    ],
    "added_time": "2026-01-02 16:50:36"
  },
  {
    "source_file": "poet.song.153000.json",
    "title": "梅花十首  其三",
    "author": "許及之",
    "paragraphs": [
      "一頃園池半種梅，更將窠石傍梅栽。",
      "愛風愛月隨宜看，合是詩家带得來。"
    ],
    "added_time": "2026-01-02 16:50:41"
  },
  {
    "source_file": "poet.song.230000.json",
    "title": "計桐江續稿九卷卷百首書其末",
    "author": "方回",
    "paragraphs": [
      "詩律中年悟，嫌工更恐肥。",
      "獨行無與語，每出又空歸。",
      "薑棗頻煎藥，袍衫屢換衣。",
      "病身自無頼，猶忍泄天機。"
    ],
    "added_time": "2026-01-02 16:51:16"
  },
  {
    "source_file": "poet.song.128000.json",
    "title": "聞孫巖老挂冠嘆仰之餘輙賦長句",
    "author": "陸游",
    "paragraphs": [
      "聖賢在世龍行天，出處何至爲物牽。",
      "後人競作駒伏轅，未死奄奄如九泉。",
      "郫孫公者山澤僊，巉巖玉骨寒入肩。",
      "哦詩調苦亂嘒蟬，燥墨瘦字醜不妍。",
      "諸公好之挽使前，六丁力盡山嶷然。",
      "奏書告老不待年，脱手徑上岷山巔。",
      "吾儕一官自糾纒，俛首鞭箠不自憐。",
      "强欲作詩誦公賢，事偉辭卑難竝傳。"
    ],
    "added_time": "2026-01-02 16:51:24"
  },
  {
    "source_file": "poet.song.213000.json",
    "title": "振策",
    "author": "釋紹嵩",
    "paragraphs": [
      "振策出遊眺，清吟竹影東。",
      "石門千仞斷，秀水一篙通。",
      "郡閣煙光裏，人家秋色中。",
      "烏衣多勝槩，老子柰途窮。"
    ],
    "added_time": "2026-01-02 16:51:28"
  },
  {
    "source_file": "poet.song.213000.json",
    "title": "溪上",
    "author": "釋紹嵩",
    "paragraphs": [
      "弄水春溪上，溪寒晚日紅。",
      "舟行明鑑裏，鳥度醉吟中。",
      "遠岫千重聳，輕艘萬派通。",
      "桃源在何處，笑語隔幽叢。"
    ],
    "added_time": "2026-01-02 16:51:28"
  },
  {
    "source_file": "poet.song.164000.json",
    "title": "侍郎周公不赴富沙士論推高以詩寄呈",
    "author": "趙蕃",
    "paragraphs": [
      "人誰不慕直言名，未有保持終不傾。",
      "可使濁涇侵渭水，信於落月見長庚。",
      "要令國有九鼎重，自是身如一葉輕。",
      "常病此風今寂寞，古涂荆棘頼公行。"
    ],
    "added_time": "2026-01-02 16:51:48"
  },
  {
    "source_file": "poet.song.242000.json",
    "title": "暮春",
    "author": "黄庚",
    "paragraphs": [
      "寂寞園林三月時，客中幾度見春歸。",
      "柳眉綠皺鶑無語，花臉紅銷蝶倦飛。",
      "節物暗催雙鬢老，功名長與寸心違。",
      "百年身世成何事，回首西山又落暉。"
    ],
    "added_time": "2026-01-02 16:51:52"
  },
  {
    "source_file": "poet.song.146000.json",
    "title": "寒食輿病上冢道中即事",
    "author": "項安世",
    "paragraphs": [
      "二年不踏長隄路，十里春風只如故。",
      "高高下下桃李坡，整整斜斜楊柳渡。",
      "花飛絮走君莫驚，燕語鶑啼方好聲。",
      "滿地綠陰無限句，際天幽草幾多情。"
    ],
    "added_time": "2026-01-02 16:51:59"
  },
  {
    "source_file": "poet.song.13000.json",
    "title": "釣蟹",
    "author": "梅堯臣",
    "paragraphs": [
      "老蟹飽經霜，紫螯青石殻。",
      "肥大窟深淵，曷虞遭食沫。",
      "香餌與長絲，下沉寧自覺。",
      "未免利者求，潛潭不爲邈。"
    ],
    "added_time": "2026-01-02 16:52:02"
  },
  {
    "source_file": "poet.song.30000.json",
    "title": "題雲華御室",
    "author": "連希元",
    "paragraphs": [
      "洞天東去號雲華，便是仙人舊隱家。",
      "堪笑僞劉真俗骨，卻將泥土葬丹砂。"
    ],
    "added_time": "2026-01-02 16:52:42"
  },
  {
    "source_file": "poet.song.117000.json",
    "title": "遊漢嘉明月湖次宇文子重韻",
    "author": "員興宗",
    "paragraphs": [
      "君不見天台賀季真，鑑湖一曲光泠泠。",
      "又不見錢塘林處士，西湖千載成高名。",
      "千頃菰蒲抹岸白，幾樹寒梅踈影橫。",
      "呼吸湖光映湖綠，兩公便謂得此生。",
      "吾僚胸次本丘壑，中有林賀之高情。",
      "銀盤夜色清鏡動，便欲邀汝成三人。",
      "旋喜叵羅金在眼，肯議仙桂來無根。",
      "前時六濁皆運出，招此不夜歸重城。",
      "未蒙濡沫到惡客，先苦詩句來繽紛。",
      "思君對洗同一靜，大勝狂歌歸四明。"
    ],
    "added_time": "2026-01-02 16:52:51"
  },
  {
    "source_file": "poet.song.117000.json",
    "title": "紫雲洞",
    "author": "員興宗",
    "paragraphs": [
      "君不見茂州長史文章翁，生平姓字懸天東。",
      "英言撼帝帝不從，建隆以來無此忠。",
      "今焉棲神寓玄躬，道在翳嘶峰外之高峰。",
      "是間真趣排天胸，指顧可了荆岱嵩。",
      "邇年秋練春光融，離離渡漢舒溟濛。",
      "狀殊宋車非越龍，亦非石壁浮青紅。",
      "望之雲遠討其蹤，類風飄煙欺霧濃。",
      "直排閶闔貫紫宮。",
      "父老語我昭我聾，疑是先生不掩之精雄。",
      "自爾支拄瓊崖中，要把英爽飛摩空。",
      "有如韓王結襦騰騰化異氣，亦如衛生食昴疊疊欺長虹。",
      "誠於斯民有願力，此段奇特將無同。",
      "先生英名無有盡，乃雲無心洞無窮。",
      "或云礱鑿發天秘，不知的的勝事符阿戎。",
      "勸君不必崑閬通，五雲之祥由李宗。",
      "君家種義昭玄穹，可隸黄字驅青童。",
      "掃灑願勿俗子容，斗酒爲嗔王無功。"
    ],
    "added_time": "2026-01-02 16:52:51"
  },
  {
    "source_file": "poet.song.117000.json",
    "title": "瑞芝",
    "author": "員興宗",
    "paragraphs": [
      "君不見翳嘶路轉重行行，玉几有洞含餘清。",
      "跨鼇棲魂正爾所，合沓萬古遺忠名。",
      "洞口雲騰紫羃羃，洞外草茁未英英。",
      "從來精爽自難沒，地不愛寶天敷榮。",
      "嘉祥一書世則瑞，而况君家二者并。",
      "請原昨日盃酒事，公子沃客金盃傾。",
      "有童有童跪再拜，云得異本由天成。",
      "主人于于衆客笑，春入四座歡縱橫。",
      "夜如何其不忍去，翦燭細看枝瓊瓊。",
      "有同魏縣玉三幹，大似漢宮金九莖。",
      "巖間義氣埋不得，宛轉再露乾坤情。",
      "公子世猷亦有相，他山之石何由生。",
      "願言勿隠東郭几，穩出卧護南陽城。",
      "天邊瑞蓋兩旌節，我相公子非癯卿。"
    ],
    "added_time": "2026-01-02 16:52:51"
  },
  {
    "source_file": "poet.song.117000.json",
    "title": "歌兩淮",
    "author": "員興宗",
    "paragraphs": [
      "君不見北風吹淮風浪黑，鐵馬千羣凝一色。",
      "當時廟論孰經濟，將相無言潛動魄。",
      "或云南紀當何憂，今代諸葛身姓劉。",
      "陸下喚取守淮甸，彼有勝算踰干矛。",
      "登時詔語從天墜，汜爲先鋒錡制置。",
      "併遣健士付阿權，等是兩淮兵馬地。",
      "豈期將潰兵川流，翻手忽忽無十州。",
      "前時冠劍錯準擬，此事吐口貽人羞。",
      "幸哉天禍不終極，至尊避殿憂思集。",
      "樞臣督戰侍臣謀，上則倚公叅贊職。",
      "征鞍此日去皇皇，所過騎士多羸傷。",
      "不見何人出聲鼓意氣，但見十十五五坐路傍。",
      "公趣下馬詢衆語，衆共來前致辭苦。",
      "平時節使驅爲奴，逐逐無聊戰無主。",
      "而今側身墮兩失，官騎已亡難再得。",
      "誠令軍政日月懸，我有微軀人不惜。",
      "公聞瑟縮涕潸然，汝曹寄命真可憐。",
      "朝今清明萬乘聖，權已殛死家南遷。",
      "若等是行能奮死，朝建勳名暮朱紫。",
      "官今付我誥如山，節使察使皆在此。",
      "軍家聞此逐蹄輪，喜氣酣酣如遇春。",
      "當時戰死身昧昧，今日分付當其人。",
      "兵官來見同聽命，適有時張王戴盛。",
      "分麾列伍擺布畢，髣髴平戎萬全陣。",
      "斯須望敵來何多，千里斷岸皆遮邏。",
      "天低野曠笳鼓咽，衆寡不敵將奈何。",
      "是時仲冬日建丑，羣雄爭先莫肯後。",
      "濯纓刑馬震天地，燄燄兵威古無有。",
      "旋見飛臺天樣齊，黄蓋團團傍赤旗。",
      "指揮渡河在頃刻，我默戰義人安知。",
      "公呼時俊騰口說，汝每四方聞膽决。",
      "只今戰態作兒女，便恐汝名從此歇。",
      "長嘯激俊揮戈迴，萬斧並下聲如雷。",
      "十舟先粉百舟敗，連艟接艦成飛埃。",
      "嗟敵初來何草草，一夕崩摧如電掃。",
      "命踰破竹青離離，血潰江流紅杲杲。",
      "明朝北陣更奔波，坐料强敵成蹉跎。",
      "隄防更藉盛新力，爲我往護楊林河。",
      "運去一朝同覆水，敵再渡江終送死。",
      "射人射將數不徹，何况更問舟中指。",
      "移時巉天送哭喧，棄舟而遁舟自焚。",
      "公命火攻列火傘，船焦檝爛無逃門。",
      "敵愁驚心疑鶴唳，十步迴頭九墮淚。",
      "又疑官軍尾其衆，清野數州無食地。",
      "衆殘北顧心悠悠，金亮更欲抵死留。",
      "放言京口少備者，曷若舉兵由潤州。",
      "大將顯忠來是日，執杖升階光照席。",
      "公先勞苦甚生平，遂借百舟如過鷁。",
      "迤邐仲冬日十二，旅食無烟寢無寐。",
      "公來督府見相公，便及瓜洲防拓事。",
      "督視推公膽有餘，此事豈忍他人徂。",
      "昨來兵試威萬萬，別遣諸將無乃迂。",
      "公仍稟命侵星過，或傳鐵騎金山破。",
      "淮西萬姓舍惟煙，淮東居民淚潛墮。",
      "公擺吳艟異水嬉，勢壓海浸傾天維。",
      "一見使敵無可奈，再見使敵心骨悲。",
      "敵亡傲兀猶不悟，尚呼達官招萬戶。",
      "歲云暮矣無北歸，我所思兮决南渡。",
      "達官再拜乞徐徐，波浪駕天千丈餘。",
      "比前采石三倍惡，主其急我吾其魚。",
      "金亮尚嫉忠言醜，快劍垂垂擬其首。",
      "只今速渡汝得活，不爾愛身身在否。",
      "萬戶相顧歸相言，慓悍難容血面論。",
      "北人項領不易保，如此郎主何足存。",
      "此夜踈星江淚濕，敵將一一彎弓入。",
      "御寨三重侍衛郎，對面公然如不識。",
      "帳中方嬖花不如，帳外忽飛金僕姑。",
      "投哀賒死身困苦，軟語不類平時粗。",
      "骨肉披離頭萬里，魂飛却作他鄉鬼。",
      "殺氣漫天烟草迷，不歸州絕風塵起。",
      "君不見昔日秦魏之兵扼上流，阿堅阿瞞皆老謀。",
      "淝水血腥赤壁潰，兩豪一蹷泯默至死休。",
      "况我中都徃頹促，千古喪師無此酷。",
      "沉冤萬衆銜已久，合沓天心宜下燭。",
      "三十年飛戰馬塵，支吾多用豪傑人。",
      "但傳兇勢時未減，不見度外加經綸。",
      "須信更生無盡福，高價屬公勳譽逐。",
      "不費兩淮千斛水，一洗萬古乾坤辱。",
      "近來分陝從天闕，懸解西民愁百結。",
      "三軍鼎鼎禮意濃，七兵堂堂恩數絕。",
      "行并咸秦脈絡通，更遣諸將圖山東。",
      "爲君再賦洗兵馬，下客敢繼唐詩翁。"
    ],
    "added_time": "2026-01-02 16:52:51"
  },
  {
    "source_file": "poet.song.117000.json",
    "title": "永嘉水",
    "author": "員興宗",
    "paragraphs": [
      "鄭侯興言水于溫，厥災茫昧數莫源。",
      "于時頑秋後中元，淫虹曳曳妖暈噴。",
      "夜星不呈墨微垣，鬰律撼怒排天根。",
      "擺磨雜嶽濤飛軒，豁驚瞥悚勢蕩渾。",
      "凶颶埽寬震虛垠，瀿傾瀆裂軸轉坤。",
      "腷膊萬馬來聲喧，衆鼓駭駭闐箎塤。",
      "湠漫沏送無回沄，陰旄威纛空飛騫。",
      "嬰鮐漂沛趨冥門，带不不屬隳巾褌。",
      "啾呶直上聲天冤，元驅鬼紲俱奔奔。",
      "肉不擁掩張髀臀，母識子死翁號孫。",
      "凌耶厲耶千山髠，而况下數鷄鼠豚。",
      "濘淖飛濺疑翻盆，岸津水溽沸鵰猿。",
      "目材耳井其能存，我知其端義可援。",
      "無乃水伯真少恩，翹翹抉抉兇凌屯。",
      "手擘三山巨靈翻，大漚幕島叢旗㠾。",
      "天吳不仁閃雙湲，主張龍孽龜魚黿。",
      "牙眼怖鰐翼厲鯤，唅呀擺掉齒腭反。",
      "禹手不胼息兩跟，四載難乘駐厥轓。",
      "漢家循河昔墊昏，側身以蔽太守尊。",
      "淛東之東孰於藩，赤子魚頭浸莫言。",
      "帝階修修闢重閽，媕娿欺天樹幽怨。",
      "沉家十萬忍不論，誰歟廣騷些其魂。",
      "幸哉皇明煦朝暾，羅金走帛恩丘園。",
      "我咨溫人爲周爰，河魁之應顛崑崙。",
      "嗟嗟奚自理不煩，常盤喜鮮口吐吞。",
      "剜元剔鬣命蜿蜿，毫髮不備唏空飧。",
      "以是眩客詔後昆，帝敕海若澆愁痕。",
      "自今起仁略炮燔，縱彼川泳鱗鰭掀。",
      "物不暴殄帝所敦，永嘉于于福以蕃。",
      "嗚呼愈也惟戒焚，我則解摘哀窮樊，其亦滅愧心可捫。"
    ],
    "added_time": "2026-01-02 16:52:51"
  },
  {
    "source_file": "poet.song.116000.json",
    "title": "留別何十五",
    "author": "李石",
    "paragraphs": [
      "修程雲水遶蒼茫，馬上春風薜荔香。",
      "此去雞豚思舊社，且憑魚鴈到他鄉。",
      "窮途偪仄風波惡，客路消磨歲月長。",
      "別後空階聞夜雨，令人還憶水曹郎。"
    ],
    "added_time": "2026-01-02 16:52:52"
  },
  {
    "source_file": "poet.song.0.json",
    "title": "句  其六",
    "author": "釋延壽",
    "paragraphs": [
      "繞繡屏飛花外蝶，隔金籠語柳中鶑。"
    ],
    "added_time": "2026-01-02 16:52:56"
  },
  {
    "source_file": "poet.song.43000.json",
    "title": "貴池寺照遠軒",
    "author": "郭祥正",
    "paragraphs": [
      "碧瓦周遭映佛幢，更窮眼界敞軒窻。",
      "山光半擁初生日，天影寛圍不盡江。",
      "詩思未容秋色亂，酒醺能使客愁降。",
      "陶潛肯憶東籬菊，且倚欄干倒一缸。"
    ],
    "added_time": "2026-01-02 16:53:02"
  },
  {
    "source_file": "poet.song.181000.json",
    "title": "香入雲亭爲高子章賦",
    "author": "杜去輕",
    "paragraphs": [
      "山麓有庭存古意，不種凡花惟種桂。",
      "苔封蘚剝迸鱗皴，雪勁霜頑聳蒼翠。",
      "栽培豈解一日成，愛惜至今尤不易。",
      "來人不必問典型，對此儼然前輩是。",
      "樹前翁仲不可求，樹下子孫能幾世。",
      "子孫立足滿庭除，前人於此見心事。",
      "近年喬木幾家存，是中林壑何陰翳。",
      "前人種樹愛讀書，種時已喻書中義。",
      "後人讀書念前人，對樹類能歌蔽芾。",
      "八月九日秋風高，金丹變化乘飄飄。",
      "朝元顧祖歸寒殿，仙香直入干雲霄。",
      "老兔癡蟾開鼻孔，奏徹虛皇應得寵。",
      "虛皇錫賫萬瓊瑶，賞君愛護月中種。"
    ],
    "added_time": "2026-01-02 16:53:04"
  },
  {
    "source_file": "poet.song.139000.json",
    "title": "和羅巨濟山居十詠  其二",
    "author": "楊萬里",
    "paragraphs": [
      "老子朝慵起，春風苦喚行。",
      "晴邊猶著雪，寒後未聞鶑。",
      "偶見千峰翠，偏令兩眼明。",
      "倦來渾欲睡，無處避溪聲。"
    ],
    "added_time": "2026-01-02 16:53:24"
  },
  {
    "source_file": "poet.song.202000.json",
    "title": "趙昭儀春浴行",
    "author": "劉克莊",
    "paragraphs": [
      "花奴一雙鬢垂耳，綠繩夜汲露桃蘂。",
      "青桂寒烟濕不飛，玉龍呵暖紅薇水。",
      "翠靴踏雲雲帖妥，燕釵微卸香絲鬌。",
      "小蓮夾擁真天人，紅梅犯雪欹一朵。",
      "鸞錦屏風畫水月，鵁鶄抱頸唼蘭葉。",
      "劉郎散盡金餠歸，笑引香綃護癡蝶。"
    ],
    "added_time": "2026-01-02 16:53:53"
  },
  {
    "source_file": "poet.song.165000.json",
    "title": "呈閭丘四舅二首  其一",
    "author": "趙蕃",
    "paragraphs": [
      "憶昨都城見，於今歲月長。",
      "中間各憂患，重對兩悲凉。",
      "課最舅材顯，詩窮甥鬢蒼。",
      "相逢又相別，客路况冰霜。"
    ],
    "added_time": "2026-01-02 16:54:34"
  },
  {
    "source_file": "poet.song.129000.json",
    "title": "春晴出遊",
    "author": "陸游",
    "paragraphs": [
      "一春彊半病，頗廢山澤遊。",
      "今晨忽良已，風日亦清柔。",
      "朝飡具冷餅，瘦骨辭重裘。",
      "稺荷出溝港，芳杜滿汀洲。",
      "勿言酒苦薄，一笑失百憂。",
      "且當詠尋壑，詎必賦登樓。"
    ],
    "added_time": "2026-01-02 16:55:01"
  },
  {
    "source_file": "poet.song.30000.json",
    "title": "禪窟寺",
    "author": "李山甫",
    "paragraphs": [
      "遲日濃花午，閑雲小陰天。",
      "半巖春洞水，萬片晚林煙。",
      "慚愧華巓客，來分紫府仙。",
      "倚窗山竹夜，風溜響朱絃。"
    ],
    "added_time": "2026-01-02 16:55:06"
  },
  {
    "source_file": "poet.song.20000.json",
    "title": "送郴縣吳主簿",
    "author": "李覯",
    "paragraphs": [
      "數十年來預薦書，當時文行聳羣儒。",
      "青衫近始霑王澤，白首從新入宦途。",
      "四壁生涯雖寂莫，一官趨進轉崎嶇。",
      "楚南若是江山好，閑日猶應味道腴。"
    ],
    "added_time": "2026-01-02 16:55:27"
  },
  {
    "source_file": "poet.song.117000.json",
    "title": "酬新安仁孝主簿",
    "author": "員興宗",
    "paragraphs": [
      "汴水奔流天子都，海涵百谷來羣儒。",
      "黑笠白袍紛盈衢，清才落筆各有徒。",
      "人人懷矛戈戟殳，文陣未戰磨以須。",
      "我方整旅備不虞，坐驚縶微黨援孤。",
      "聞君烈烈真丈夫，外視宮室呈廉隅。",
      "於時委身願投壺，亦既見止心則愉。",
      "聯翩折趐同嗟吁，奈何西歸不得俱。",
      "地遠天高成異區，尺書相問藥困痡。",
      "繼之詩句非常模，字妙羲獻堪僕奴。",
      "幽懷感深長鬰紆，魚目安可酬驪珠。",
      "古今窮達猶摴蒱，慎無致意榮且枯。",
      "六經且務評精粗，一朝良媒聘閭娵，神房山館魁衆姝。"
    ],
    "added_time": "2026-01-02 16:56:03"
  },
  {
    "source_file": "poet.song.3000.json",
    "title": "送張無夢歸天台  其二",
    "author": "查道",
    "paragraphs": [
      "台嶽幽人興不凡，携筇相別欵柴關。",
      "高情共樂皇風遠，真氣潛通浩劫間。",
      "綠綺靜聞沉俗格，榴花深引漬童顔。",
      "再聽玄旨知何日，時望片雲歸故山。"
    ],
    "added_time": "2026-01-02 16:56:11"
  },
  {
    "source_file": "poet.song.131000.json",
    "title": "寄題吳斗南玩芳亭",
    "author": "陸游",
    "paragraphs": [
      "北斗以南有吳侯，人物知非第二流。",
      "讀書不放一字過，閉戶忽驚雙鬢秋。",
      "平生離騷讀千遍，屈沱秭歸要親見。",
      "歸來落筆愈驚人，宋玉景差俱北面。",
      "玩芳亭中蘭茝芳，朝回解带春晝長。",
      "愛君憂國有奇作，坐令壯觀還沅湘。",
      "老夫曩亦同此趣，甚欲閑題玩芳句。",
      "無奈生涯今已別，倒壑枯楠忘歲月。"
    ],
    "added_time": "2026-01-02 16:56:30"
  },
  {
    "source_file": "poet.song.191000.json",
    "title": "史致政挽詩",
    "author": "魏了翁",
    "paragraphs": [
      "口道先生易，躬行君子難。",
      "浮榮殘夢覺，活計一般酸。",
      "日晚烏聲急，風高鴈影寒。",
      "行藏付千載，反覆要人看。"
    ],
    "added_time": "2026-01-02 16:56:58"
  },
  {
    "source_file": "poet.song.180000.json",
    "title": "己巳元宵種松慶母生初",
    "author": "釋居簡",
    "paragraphs": [
      "白髮生初慶此朝，手移松桂上岧嶤。",
      "要知雪操寒尤勁，長伴庭萱老不彫。",
      "牲養獨慙虧夙志，綵衣猶記舞元宵。",
      "旋添萬本青青色，小作寒江漲怒潮。"
    ],
    "added_time": "2026-01-02 16:57:05"
  },
  {
    "source_file": "poet.song.128000.json",
    "title": "夏夜大醉醒後有感",
    "author": "陸游",
    "paragraphs": [
      "少時酒隐東海濵，結交盡是英豪人。",
      "龍泉三尺動牛斗，陰符一編役鬼神。",
      "客逰山南夜望氣，頗謂王師當入秦。",
      "欲傾天上河漢水，盡洗關中戰士塵。",
      "那知一旦事大繆，騎驢劍閣霜毛新。",
      "却將覆氊草檄手，小詩點綴西州春。",
      "素心雖願老巖壑，大義未敢忘君臣。",
      "鷄鳴酒解不成寐，起坐肝膽空輪囷。"
    ],
    "added_time": "2026-01-02 16:57:09"
  },
  {
    "source_file": "poet.song.13000.json",
    "title": "途中寄上尚書晏相公二十韻",
    "author": "梅堯臣",
    "paragraphs": [
      "驚飇入林鴉亂飛，舞空落葉相追隨。",
      "秋權摧物不見跡，但使萬古生愁悲。",
      "登山臨水昔感別，身作旅人安得宜。",
      "單舟匹婦更無婢，朝餐每愧婦親炊。",
      "平生獨以文字樂，曾未敢恥貧賤爲。",
      "官雖寸進實過分，名姓已被賢者知。",
      "疏愚生不謁豪貴，守此退縮行將衰。",
      "潁州相公秉道德，一見不以論高卑。",
      "久調元化費精力，猶且未倦刪書詩。",
      "唐之文章剔蕪穢，纖悉寧有差毫釐。",
      "謂其躭學可與語，便語淵奧袪佹疑。",
      "浮言近意不歷口，直欲海窟拏蛟螭。",
      "再拜膝前荷勤誨，垂橐稇載歸忘饑。",
      "解艇水驛無幾舍，新詩又遣牙兵持。",
      "上言行李覽物景，聊可與婦陳酒巵。",
      "下言狂斐頗及古，陶韋比格吾不私。",
      "相公貴且事翰墨，我輩豈得專遊嬉。",
      "今將蒿芹薦俎豆，定亦不以微薄遺。",
      "嘗令有詠無巨細，當因川陸舟車貽。",
      "日對順流思疾置，老魚姦怯潛鱗鬐。"
    ],
    "added_time": "2026-01-02 16:57:46"
  },
  {
    "source_file": "poet.song.42000.json",
    "title": "魏宮彈棋局",
    "author": "王欽臣",
    "paragraphs": [
      "鄴城臺殿付塵埃，玉局依然獨未灰。",
      "妙手一彈那復得，寶奩當日爲誰開。",
      "飄零久已拋紅子，埋沒惟斯近紫苔。",
      "此藝不傳真可惜，摩挲聊記再看來。"
    ],
    "added_time": "2026-01-02 16:58:22"
  },
  {
    "source_file": "poet.song.131000.json",
    "title": "春思",
    "author": "陸游",
    "paragraphs": [
      "七十老翁身退耕，可憐未減舊風情。",
      "典衣取酒那論價，秉燭看花每到明。",
      "江浦時時逢畫檝，寺樓處處聽新鶯。",
      "此生無復陽關夢，不怕樽前唱渭城。"
    ],
    "added_time": "2026-01-02 16:59:02"
  },
  {
    "source_file": "poet.song.38000.json",
    "title": "竹枕",
    "author": "呂陶",
    "paragraphs": [
      "不誇雕琢略磨礱，溪叟持來贈野翁。",
      "冰雪易侵毛髪際，塵埃難到夢魂中。",
      "消除暑愠宜無價，安養慵閒似有功。",
      "富貴人家應笑我，水晶新様極玲瓏。"
    ],
    "added_time": "2026-01-02 16:59:11"
  },
  {
    "source_file": "poet.song.16000.json",
    "title": "寒食日雨中",
    "author": "釋契嵩",
    "paragraphs": [
      "漠漠行雲晴復陰，野花垂濕晚沉沉。",
      "游人莫怨天多雨，況在東臯春已深。"
    ],
    "added_time": "2026-01-02 16:59:18"
  },
  {
    "source_file": "poet.song.129000.json",
    "title": "遣興二首  其二",
    "author": "陸游",
    "paragraphs": [
      "遠簷新葉著啼鶯，睡起東窗一榻横。",
      "愁衮衮来疑有約，春堂堂去恨無情。",
      "鶻飛局上新棋勢，龍吼床頭古劍聲。",
      "莫嘆柴荆無客到，緑尊還對莫山傾。"
    ],
    "added_time": "2026-01-02 16:59:27"
  },
  {
    "source_file": "poet.song.235000.json",
    "title": "苦熱五首  其三",
    "author": "方一夔",
    "paragraphs": [
      "午醉醒來濯碧泉，水亭况是晚凉天。",
      "橫眠蓮葉半晞髮，靜對楊枝雙袒肩。",
      "蹇蝘聲乾林更靜，碧梧陰轉月初圓。",
      "茶甌更試纖纖手，不仗清風送玉川。"
    ],
    "added_time": "2026-01-02 16:59:28"
  },
  {
    "source_file": "poet.song.235000.json",
    "title": "桂花",
    "author": "方一夔",
    "paragraphs": [
      "服食生平屑辟邪，死埋金粟或金沙。",
      "忽驚秋骨開成雪，誰遣香魂化作花。",
      "雲外孤芳吟舞鷲，月中半影匿妖蟇。",
      "先生幽佩乘風去，獨向仙堂看織紗。"
    ],
    "added_time": "2026-01-02 16:59:28"
  },
  {
    "source_file": "poet.song.235000.json",
    "title": "夜坐月下",
    "author": "方一夔",
    "paragraphs": [
      "殘雲點點四飛揚，萬里離人共此光。",
      "誰鑄水銀懸絳闕，獨留姹女搗玄霜。",
      "窟中蟾兔雙灰劫，影底山河幾戰場。",
      "欲駐頹暉無意計，何人樓角韻伊凉。"
    ],
    "added_time": "2026-01-02 16:59:28"
  },
  {
    "source_file": "poet.song.212000.json",
    "title": "雨夜持螯",
    "author": "方岳",
    "paragraphs": [
      "白鷗盟在且歸休，吾道非邪自白鷗。",
      "識字不供餘子笑，能詩贏得一生愁。",
      "寒花已共歲年晚，薄酒難禁煙雨秋。",
      "郭索解圍功獨雋，中書君擬內黄侯。"
    ],
    "added_time": "2026-01-02 16:59:29"
  },
  {
    "source_file": "poet.song.17000.json",
    "title": "顔跖",
    "author": "歐陽修",
    "paragraphs": [
      "顔回飲瓢水，陋巷卧曲肱。",
      "盜跖厭人肝，九州恣橫行。",
      "回仁而短命，跖壽死免兵。",
      "愚夫仰天呼，禍福豈足憑。",
      "跖身一腐鼠，死朽化無形。",
      "萬世尚遭戮，筆誅甚刀刑。",
      "思其生所得，豺犬飽臭腥。",
      "顔子聖人徒，生知自誠明。",
      "惟其生之樂，豈減跖所榮。",
      "死也至今在，光輝如日星。",
      "譬如埋金玉，不耗精與英。",
      "生死得失間，較量誰重輕。",
      "善惡理如此，毋尤天不平。"
    ],
    "added_time": "2026-01-02 16:59:36"
  },
  {
    "source_file": "poet.song.0.json",
    "title": "戲周默",
    "author": "宋溫故",
    "paragraphs": [
      "驕陽爲戾已成災，頼有開筵周秀才。",
      "莫道上天無感應，故教風雨一齊來。"
    ],
    "added_time": "2026-01-02 16:59:57"
  },
  {
    "source_file": "poet.song.202000.json",
    "title": "懷人",
    "author": "劉克莊",
    "paragraphs": [
      "節物隨時換，朱明斗轉杓。",
      "波肥溪𩼈壯，風暖谷鶑嬌。",
      "青草溪頭岸，紅欄水際橋。",
      "懷人無數舍，我欲致書招。"
    ],
    "added_time": "2026-01-02 17:00:06"
  },
  {
    "source_file": "poet.song.153000.json",
    "title": "高宗皇帝挽詞  其二",
    "author": "許及之",
    "paragraphs": [
      "夷夏均哀涕，空同只故仙。",
      "衣冠趍禹穴，雲日慘堯天。",
      "嗣聖昭誠孝，通喪振古先。",
      "小臣思罔極，生長中興年。"
    ],
    "added_time": "2026-01-02 17:00:13"
  },
  {
    "source_file": "poet.song.165000.json",
    "title": "雨中不出呈斯遠兼示成父四首  其二",
    "author": "趙蕃",
    "paragraphs": [
      "歲事今無幾，來歸畧未安。",
      "若爲佳抱發，頼有好詩看。",
      "賸欲江村訪，却遭天氣寒。",
      "雪猶思剡曲，雨亦過蘇端。"
    ],
    "added_time": "2026-01-02 17:00:39"
  },
  {
    "source_file": "poet.song.242000.json",
    "title": "俞景仁教諭相過",
    "author": "黄庚",
    "paragraphs": [
      "江雲舒卷弄陰晴，新綠園林似染成。",
      "花怯曉風寒蝶夢，柳愁春雨濕鶑聲。",
      "棲遲茅屋無塵事，深閉柴門遠俗情。",
      "佳客相過慰岑寂，酒邊閑把近詩評。"
    ],
    "added_time": "2026-01-02 17:02:00"
  },
  {
    "source_file": "poet.song.43000.json",
    "title": "次韻行中龍圖遊後浦六首  其一",
    "author": "郭祥正",
    "paragraphs": [
      "密竹疏松鬭老蒼，驚飛白鳥不成雙。",
      "樓船飄忽隨朝電，佛炬青熒徹夜窻。",
      "攜酒且來尋島嶼，投竿那用憶湖江。",
      "君看雨過鋪晴練，得句須令小謝降。"
    ],
    "added_time": "2026-01-02 17:02:15"
  },
  {
    "source_file": "poet.song.21000.json",
    "title": "和李審言龍圖大雪",
    "author": "邵雍",
    "paragraphs": [
      "萬樹瓊花一夜開，都和天地色皚皚。",
      "素娥腰細舞將徹，白玉堂深曲又催。",
      "甕牖書生方挾策，沙場甲士正啣枚。",
      "幽人骨瘦欲清損，頼有時時酒一盃。"
    ],
    "added_time": "2026-01-02 17:02:23"
  },
  {
    "source_file": "poet.song.28000.json",
    "title": "爆竹",
    "author": "劉敞",
    "paragraphs": [
      "節物隨時俗，端憂見旅情。",
      "土風猶記楚，辭賦謾譏傖。",
      "烈火琅玕碎，深堂霹靂鳴。",
      "但令休鬼瞰，非敢願高明。"
    ],
    "added_time": "2026-01-02 17:02:24"
  },
  {
    "source_file": "poet.song.139000.json",
    "title": "送文黼叔主簿之官松溪",
    "author": "楊萬里",
    "paragraphs": [
      "乃翁只解日爭暉，不解塵中脫叔兮。",
      "楊簿故應過習簿，建溪好處說松溪。",
      "此行詩句何須覓，滿路春光總是題。",
      "飛上金鑾穩安脚，竹林分付一鶑啼。"
    ],
    "added_time": "2026-01-02 17:02:47"
  },
  {
    "source_file": "poet.song.175000.json",
    "title": "贈劉伯翔相師",
    "author": "陳淳",
    "paragraphs": [
      "孔孟不說相，於人洞肺肝。",
      "由也行行如，不得其死然。",
      "括也未聞道，其軀難以全。",
      "賜億亦屢中，執玉俯仰間。",
      "經禮視平衡，下憂傾則姦。",
      "茲皆以理决，初匪由術傳。",
      "劉君以相名，表裏須相關。",
      "備道最上格，溫恭厲而安。",
      "晬面盎於背，德人盛容顔。",
      "論心勿徇形，心廣體自胖。",
      "敬吉怠則滅，炳炳真如丹。",
      "此訣若未喻，所閲非神觀。"
    ],
    "added_time": "2026-01-02 17:03:03"
  },
  {
    "source_file": "poet.song.142000.json",
    "title": "宿牧牛亭秦太師墳庵",
    "author": "楊萬里",
    "paragraphs": [
      "函關只有一穰侯，瀛館寧無再帝丘。",
      "天極八重心未死，台星三點坼方休。",
      "只看壁後新亭策，恐作栘中屬國羞。",
      "今日牛羊上丘壠，不知丞相更嗔不。"
    ],
    "added_time": "2026-01-02 17:03:37"
  },
  {
    "source_file": "poet.song.190000.json",
    "title": "偈頌一百四十一首  其八○",
    "author": "釋師範",
    "paragraphs": [
      "雲門一曲，從來無譜。",
      "韵出五音，調高千古。",
      "就中妙旨許誰知，幾擬黄金鑄子期。"
    ],
    "added_time": "2026-01-02 17:03:38"
  },
  {
    "source_file": "poet.song.174000.json",
    "title": "次袁尚書巫山十二峰二十五韻",
    "author": "錢鍪",
    "paragraphs": [
      "文昌仙伯天人姿，愛山尋勝如書癡。",
      "忽摩台符歷參井，麾幢泝峽春遲遲。",
      "山林川后總效職，萬壑千巖俱獻奇。",
      "就中巫山絕雄勝，插天紫翠相參差。",
      "神妃來下珮聲遠，駐此名地相安之。",
      "峰旋地轉自前後，屹立萬馬如追隨。",
      "兩山有川幻天巧，禹功到此神應疲。",
      "仰天照眼如匹練，舟行電掣翻雲旗。",
      "迅帆競惜峰巒過，艅艎望眼裳褰帷。",
      "懸崖下有欲落石，古木上有參天枝。",
      "龍登鶴聚仙既集，雲昇雨暗天如低。",
      "從來三峽號至險，高牙穩泛如遊嬉。",
      "揚旌一覽天下勝，詞源倒峽知優爲。",
      "嘗聞奇觀天亦惜，遇賢輒與因其時。",
      "少陵遇此雖窮寂，妙語驚人多在茲。",
      "彫鎸萬象發天閟，衙官屈宋聲爭馳。",
      "公今曳履星辰上，調元妙手行將施。",
      "天教來作東道主，歡聲和氣生江湄。",
      "公來頓覺雪山重，青城增氣聯峨眉。",
      "首驅巫陽入新句，一洗前作堪解頤。",
      "英詞從此徧蜀道，迥出塵表無纖緇。",
      "嘗憂此地難久駐，轉首絕境成嗟嘻。",
      "直欲使拂素練圖翠嶷，寫松巒起雲之狀，模翠屏棲鳳之嵋。",
      "終朝誦公有聲畫，却來看此無聲詩。"
    ],
    "added_time": "2026-01-02 17:03:38"
  },
  {
    "source_file": "poet.song.116000.json",
    "title": "感事  其五",
    "author": "李石",
    "paragraphs": [
      "苔掃彌旬雨，花開數日晴。",
      "蝶輕矜鬼翅，鶑巧學僮聲。"
    ],
    "added_time": "2026-01-02 17:03:52"
  },
  {
    "source_file": "poet.song.31000.json",
    "title": "贈太師中書令王公挽辭二首  其一",
    "author": "蘇頌",
    "paragraphs": [
      "族茂仙緱系，恩隆帝渚姻。",
      "兩朝全寵遇，一節貫忠純。",
      "敦說耽儒術，沖和味道真。",
      "樞庭十五載，當宁倚良臣。"
    ],
    "added_time": "2026-01-02 17:04:05"
  },
  {
    "source_file": "poet.song.31000.json",
    "title": "錢起居挽辭二首  其一",
    "author": "蘇頌",
    "paragraphs": [
      "地席賢王寵，官分右掖司。",
      "文華天所賦，政事吏爲師。",
      "始見良言進，俄驚哲士萎。",
      "平生公輔業，所頼聖明知。"
    ],
    "added_time": "2026-01-02 17:04:05"
  },
  {
    "source_file": "poet.song.202000.json",
    "title": "汎湖紀所遇",
    "author": "陳起",
    "paragraphs": [
      "六橋鶑花春色濃，十年情緒藥裹中。",
      "筆牀茶竈塵土積，爲君拂拭臨東風。",
      "可笑衰翁不自忖，少年場中分險韻。",
      "畫舸輕移柳線迎，侈此清遊逢道韞。",
      "銖衣飄飄凌綠波，翡翠壓領描新荷。",
      "雍容肯就文字飲，烏絲細染還輕哦。",
      "一杯絕類陽關酒，流水高山意何厚。",
      "曲未終兮袂已揚，一目歸鴉噪棲柳。"
    ],
    "added_time": "2026-01-02 17:04:26"
  },
  {
    "source_file": "poet.song.202000.json",
    "title": "題適安清湖寓居",
    "author": "陳起",
    "paragraphs": [
      "薰風軒檻曉晴開，鬰鬰桐陰手自栽。",
      "二水合流當戶過，一山分影入樓來。",
      "琴逢良夜時揮弄，詩欲名家巧翦裁。",
      "可羨一廛安所適，紛紛車馬汩黄埃。"
    ],
    "added_time": "2026-01-02 17:04:26"
  },
  {
    "source_file": "poet.song.128000.json",
    "title": "書嘆",
    "author": "陸游",
    "paragraphs": [
      "三代藏寶器，世守參河圖。",
      "埋湮則已矣，可使列市區。",
      "文章有廢興，盖與治亂符。",
      "慶歴嘉祐間，和氣扇大鑪。",
      "数公實主盟，渾灝配典謨。",
      "開闢始歐王，菑畬逮曾蘓。",
      "大駕初渡江，中原皆荒蕪。",
      "吾猶及故老，清夜陪坐隅。",
      "論文有脉絡，千古著不誣。",
      "俯仰四十年，緑髮霜蓬枯。",
      "孤生尊所聞，秉節不敢渝。",
      "久幽士固有，速售理則無。",
      "世方亂珉玉，吾其老江湖。"
    ],
    "added_time": "2026-01-02 17:04:28"
  },
  {
    "source_file": "poet.song.181000.json",
    "title": "春莫",
    "author": "趙希㯝",
    "paragraphs": [
      "薄薄寒侵酒面和，可憐春事委流波。",
      "兩堤楊柳東風老，一曲池塘夜雨多。",
      "花落鶑聲還在否，桑空蠶事又如何。",
      "壯心不逐流年去，倚劍青天發浩歌。"
    ],
    "added_time": "2026-01-02 17:04:45"
  },
  {
    "source_file": "poet.song.213000.json",
    "title": "安吉道中",
    "author": "釋紹嵩",
    "paragraphs": [
      "六尺枯藤了此生，青春作伴日同行。",
      "牆頭花吐舊枝出，原上人侵落照耕。",
      "芳草似袍連徑合，亂山如畫带溪平。",
      "杜鵑知我歸心急，啼了千聲更萬聲。"
    ],
    "added_time": "2026-01-02 17:05:24"
  },
  {
    "source_file": "poet.song.213000.json",
    "title": "和自然",
    "author": "釋紹嵩",
    "paragraphs": [
      "客裏唯君數往還，笑談終日盡君歡。",
      "敢將古道爲吾事，已作歸心即自寬。",
      "露草欲隨霜草盡，泉聲長带珮聲寒。",
      "月生更愛欄干影，未厭慇懃達曙看。"
    ],
    "added_time": "2026-01-02 17:05:24"
  },
  {
    "source_file": "poet.song.139000.json",
    "title": "挽鄭恭老少卿",
    "author": "楊萬里",
    "paragraphs": [
      "天不遺耆老，人誰尚典刑。",
      "向來卿月白，無復史天青。",
      "詩派回風雪，心源貝葉經。",
      "故應書带草，和露泣康成。"
    ],
    "added_time": "2026-01-02 17:06:24"
  },
  {
    "source_file": "poet.song.174000.json",
    "title": "水北民家窗間有題夜深短檠燈功名平生心者戲成平側詩二首  其一",
    "author": "曹彥約",
    "paragraphs": [
      "詩書窮年燈，功名平生心。",
      "辛勤鶑遷喬，哀鳴猿投林。",
      "蘭膏誰爲容，朱絃無知音。",
      "安能如蜉蝣，隨時安其陰。"
    ],
    "added_time": "2026-01-02 17:06:51"
  },
  {
    "source_file": "poet.song.3000.json",
    "title": "次令衿遊玉壺高詠十絕 解衣磐",
    "author": "席羲叟",
    "paragraphs": [
      "林宗烏幘任欹傾，緩带荷風拂面清。",
      "城市輪蹄鬧如織，飄然從此便登瀛。"
    ],
    "added_time": "2026-01-02 17:06:57"
  },
  {
    "source_file": "poet.song.224000.json",
    "title": "和元遺山太山古句",
    "author": "王奕",
    "paragraphs": [
      "我來拜鄒魯，舟過歌鳳臺。",
      "登嶧仰東蒙，自謂高矣哉。",
      "及登東山頂，天級真難階。",
      "河瀆走罅漏，嵪陵塌埏垓。",
      "己大物自小，夙學得所諧。",
      "聖賢分地步，高下隨其材。",
      "於道既有覺，沿崖剔碑苔。",
      "七十二君者，謬迷良可哀。",
      "王侯鬨蟻穴，休王滋無涯。",
      "三千六百朞，治忽知幾回。",
      "悠哉身後史，聊爾生前杯。",
      "大塊囿軀殻，客氣行風雷。",
      "神功一收斂，非去亦非來。",
      "試出亭毒表，岱峰赤微埃。",
      "安得鐵柄箒，埽盡兀突堆。",
      "上下一無極，釋然暢虛懷。",
      "平明下山去，天門掛芒鞋。",
      "金童玉女夾道迎，鸞鈴鳳翟紅雲開。",
      "道逢明復與守道，拊肩携手歌崔嵬。",
      "謂予如欲看白日，請騎黄鵠同上無色空界外。",
      "蒼梧帝子正與彼，倏忽混沌高卧真蓬萊。"
    ],
    "added_time": "2026-01-02 17:06:58"
  },
  {
    "source_file": "poet.song.164000.json",
    "title": "聞克齋舅氏除江東提舉以此寄賀",
    "author": "趙蕃",
    "paragraphs": [
      "春風桃李花，開落幾許時。",
      "諒彼松柏質，動有千歲期。",
      "舅氏早負名，不作窈窕姿。",
      "冰霜飽摧剝，未覺明堂遲。",
      "小休朱兩轓，四牡已載馳。",
      "歛散有常度，刺舉由我施。",
      "過家得上冢，偃薄寧久爲。",
      "又意漢廷上，鼓舞須厥辭。",
      "文章豈憎命，窮人詎因時。",
      "賤子盍自勉，毋庸罪毛錐。"
    ],
    "added_time": "2026-01-02 17:07:36"
  },
  {
    "source_file": "poet.song.142000.json",
    "title": "拾柏子",
    "author": "楊萬里",
    "paragraphs": [
      "皺殻傾來紫麥新，中藏瓊米不勝珍。",
      "胡桃松實何曾喫，却嚼秋風柏子仁。"
    ],
    "added_time": "2026-01-02 17:07:43"
  },
  {
    "source_file": "poet.song.42000.json",
    "title": "斑石枕聯句",
    "author": "向宗道",
    "paragraphs": [
      "斸得西山骨，磨礱露斑駮。",
      "凝結一何怪，形模萬難學。",
      "直疑彩雲根，又訝紫珉𮁅。",
      "中瘦{脅皮}蛟腹，外文灼龜殻。",
      "冷剖清泉肝，𥡥榰老鼇脚。",
      "堅方君子性，清純聖人璞。",
      "有氣當補天，無暇應並瑴。",
      "定漬盤古苔，想漏神農藥。",
      "堪作夢寐寶，尤是炎蒸託。",
      "眠月病頭愈，橫風酲肺濯。",
      "珊瑚侈可唾，陶甄脃堪撲。",
      "夜深魘鬼驚，晝冷詩魔愕。",
      "首愜無俗夢，心清去煩惡。",
      "蘄簟方敢友，蜀筇良可攫。",
      "何必檄愈風，何必文驅瘧。",
      "質任兒女嗤，頑宜童僕謔。",
      "枕流固迂誕，藉糟徒落魄。",
      "潤生審將雨，輝發疑有珏。",
      "髑髏莊生狂，虎魄宋武薄。",
      "欲鑱中郎銘，文章體猶弱。",
      "欲祕淮南書，神仙志非樂。",
      "我疑混沌鑛，誰與礱竅鑿。",
      "可作甘寢輿，華胥詣冥寞。",
      "子道足施爲，我拙困嬰縛。",
      "已謀具巾屨，行當老嵩霍。",
      "子其乞我歸，終焉臥雲壑。",
      "嗜好我已癡，須求子惟慤。",
      "氈舊王固惜，瓢陋顔不博。",
      "異時一經子，便當千金橐。",
      "客退獨摩拂，臥送山月落。"
    ],
    "added_time": "2026-01-02 17:07:53"
  },
  {
    "source_file": "poet.song.175000.json",
    "title": "晴和再用丁韻",
    "author": "陳淳",
    "paragraphs": [
      "膏霖溉注既優渥，璇穹頓掃頑雲車。",
      "沉香久鬰悉清豁，無復沴氣東西斜。",
      "金盤擁出三足烏，赫赫耀目伸爪牙。",
      "融融熙熙遍林谷，鳴有喜鶑無愁鴉。",
      "東阡土脈浸溫暢，頗頗釋我農人嗟。",
      "壯者舉耜趾相摩，少者行饁肩相差。",
      "乃知乾元父萬物，仁育兩間同一家。",
      "太和生生終莫遏，不容癡寒固驕夸。",
      "殘陰曀曀終必退，安能掩軋壯陽芽。",
      "日涉老僊憂民隠，詩詞懇惻如黄麻。",
      "料對茲晨少慰懌，行歌豳頌筆生花。"
    ],
    "added_time": "2026-01-02 17:08:03"
  },
  {
    "source_file": "poet.song.235000.json",
    "title": "秋花十詠 蘭花",
    "author": "方一夔",
    "paragraphs": [
      "步馬西風冠切雲，欲從九畹問秋芬。",
      "自原未死香都變，老盡山人况識君。"
    ],
    "added_time": "2026-01-02 17:08:20"
  },
  {
    "source_file": "poet.song.242000.json",
    "title": "和茅亦山先生雜詠  其一",
    "author": "黄庚",
    "paragraphs": [
      "風柳吹花糝白氈，鶑愁蝶恨有誰憐。",
      "不知春事又三月，堪歎人生無百年。",
      "清氣長留詩卷裏，閒愁不到酒樽邊。",
      "山窗晝永渾無事，一榻分雲枕易眠。"
    ],
    "added_time": "2026-01-02 17:08:39"
  },
  {
    "source_file": "poet.song.180000.json",
    "title": "送方岩出帥平峒寇  其二",
    "author": "釋居簡",
    "paragraphs": [
      "漠漠江城度柳花，江南春事又天涯。",
      "綠抽秧穎秋占稼，碧凝檀雲晚未衙。",
      "風動十連咸自化，夜嚴千竈靜無譁。",
      "書生只事毛錐子，試把輕裘緩带誇。"
    ],
    "added_time": "2026-01-02 17:08:51"
  },
  {
    "source_file": "poet.song.28000.json",
    "title": "欲雪寄貢甫",
    "author": "劉敞",
    "paragraphs": [
      "欲雪天地閉，積雲江海昏。",
      "著書成寂寞，玩歲覺崩奔。",
      "鴻鴈自嘯侣，鶺鴒常在原。",
      "離憂紛滿眼，浪作種庭萱。"
    ],
    "added_time": "2026-01-02 17:08:51"
  },
  {
    "source_file": "poet.song.17000.json",
    "title": "金雞五言十四韻",
    "author": "歐陽修",
    "paragraphs": [
      "蠻荆鮮人秀，厥美爲物怪。",
      "禽鳥得之多，山雞稟其粹。",
      "眾綵爛成文，真色不可繪。",
      "仙衣霓紛披，女錦花綷縩。",
      "輝華日光亂，眩轉目晴憊。",
      "高田啄秋粟，下澗飲寒瀨。",
      "清唳或相呼，舞影還自愛。",
      "豈知文章累，遂使網羅掛。",
      "及禍誠有媒，求友反遭賣。",
      "有身乃吾患，斷尾亦前戒。",
      "不羣世所驚，甚美眾之害。",
      "稻粱雖云厚，樊縶豈爲泰。",
      "山林歸無期，羽翮日已鎩。",
      "用晦有前言，書之可爲誡。"
    ],
    "added_time": "2026-01-02 17:09:00"
  },
  {
    "source_file": "poet.song.138000.json",
    "title": "次韻袁起巖提刑遊金焦二山二首  其二",
    "author": "范成大",
    "paragraphs": [
      "憶曾歸自雪邊州，帆落中𤃩小繫舟。",
      "食蛤坐來期汗漫，駕鴻飛去揖浮丘。",
      "卧遊久矣無登覽，辱贈跫然有唱酬。",
      "寂寞東臯舒嘯後，爲君濡筆賦臨流。"
    ],
    "added_time": "2026-01-02 17:09:19"
  },
  {
    "source_file": "poet.song.129000.json",
    "title": "酬莊器之賢良見贈",
    "author": "陸游",
    "paragraphs": [
      "先朝六科親策士，事業功名何壯偉。",
      "元祐復科財數年，所得四三俄復止。",
      "中興思賢形夢想，屢詔自是朝廷美。",
      "紈袴小兒壞人事，賜帛西歸困嘲詆。",
      "諸公相視嘆才難，一士臥雲誰挽起。",
      "跨驢過我時共語，晁董千年元不死。",
      "高談亹亹有脉絡，横得虛名吾可恥。",
      "烏巾白紵塞路衢，砥柱頹波望吾子。"
    ],
    "added_time": "2026-01-02 17:09:49"
  },
  {
    "source_file": "poet.song.38000.json",
    "title": "麋棗道中",
    "author": "呂陶",
    "paragraphs": [
      "藩政雍容慮在民，暫行千騎按江津。",
      "寒侵客袂逢輕雨，翠拂林梢覺淺春。",
      "極望風光迷綠野，縱吟懷抱脱紅塵。",
      "願公改作劉公堰，留得嘉名諭蜀人。"
    ],
    "added_time": "2026-01-02 17:10:11"
  },
  {
    "source_file": "poet.song.39000.json",
    "title": "寄李常伯滿粹翁",
    "author": "王令",
    "paragraphs": [
      "我思古人不可見，獨以兩眼紙上求。",
      "苦讀才疲即伏枕，亦冀夢寐從之遊。",
      "每疑賢聖世間有，豈獨古出今則不。",
      "心之所藏弗面見，常恨世腹不可搜。",
      "雖然其中充美者，間或外發文章彪。",
      "揚淮而南誰名聲，盛說李滿乾萬喉。",
      "青天白日所同見，衆亦不敢加瑕疵。",
      "而余零丁始就學，獨矯衆棄先拈收。",
      "要其所學與必至，不止顔孟須孔周。",
      "决將健走獨取到，顧我不肯少待留。",
      "新詩惠見薦自讋，若遇重壓併見投。",
      "星機織成付地錦，神冶鑄出舂天矛。",
      "輝光交華目反眩，噍咀過美涎并流。",
      "退歸畏愛復願學，恍若見富潛謀偷。",
      "顧其才力非當對，猶以一髪紖十牛。",
      "使我苦勉不少得，搦筆欲下先慚羞。",
      "有如姣惡各具體，肉骨不可强彫鎪。",
      "或云才華乃天與，何寡不益多仍裒。",
      "幾時髙車得會合，預期蹈抃呼旁陬。",
      "臨風呻哦欲有寄，自恨拙繭無長抽。"
    ],
    "added_time": "2026-01-02 17:10:31"
  },
  {
    "source_file": "poet.song.39000.json",
    "title": "寒林石",
    "author": "王令",
    "paragraphs": [
      "嘗聞千歲松爲石，豈意今逢林出屏。",
      "苟非木根久自化，豈此石理能有靈。",
      "世間萬怪浩莫問，枉哉山海徒有經。",
      "舒山虢水固險異，疑有神手藏幽冥。"
    ],
    "added_time": "2026-01-02 17:10:31"
  },
  {
    "source_file": "poet.song.39000.json",
    "title": "謝束丈見贈",
    "author": "王令",
    "paragraphs": [
      "賤生不自辰，親没身孤零。",
      "家無一稜田，不得農以耕。",
      "巧智不迨人，工賈難自名。",
      "妄來覷文字，朱墨紛縱横。",
      "合窮心狂髙，不肯束世程。",
      "掲欲望孔孟，今昔相招迎。",
      "去古遠莫到，復今難回行。",
      "窮步匍匐歸，失虎犬不成。",
      "顛倒塵土中，甚若魚噞羮。",
      "祖死不反骨，姊寡歸携甥。",
      "蒼黄無爲謀，嘆慨私失聲。",
      "叩頭屋厦借，解衣鍋蓋賡。",
      "甔石固莫致，升掬猶時營。",
      "學左世共笑，身賤人交輕。",
      "父戒子勿効，妻引夫無朋。",
      "妄承西來招，喜色轉以騂。",
      "非惟迹脱死，始有心期生。",
      "兒童相回環，朋友推弟兄。",
      "有問多無對，新聞多慚驚。",
      "自羞陋淺人，偷竊幸未黥。",
      "風窗敞清虚，飽腹摩膨脝。",
      "睡足起有書，案几交堆盈。",
      "自喜主人仁，不我賢而惸。",
      "新詩重來貺，褒揚借光榮。",
      "何以示相謝，心銘踰血盟。"
    ],
    "added_time": "2026-01-02 17:10:31"
  },
  {
    "source_file": "poet.song.39000.json",
    "title": "夢蝗",
    "author": "王令",
    "paragraphs": [
      "至和改元之一年，有蝗不知自何來。",
      "朝飛蔽天不見日，若以萬布篩塵灰。",
      "暮行嚙地赤千頃，積疊數尺交相埋。",
      "樹皮竹顛盡剥枯，况又草穀之根荄。",
      "一蝗百兒月兩孕，漸恐髙厚塞九垓。",
      "嘉禾美草不敢惜，却恐壓地陷入海。",
      "萬生未死饑餓間，支骸遂轉蛟龍醢。",
      "羣農聚哭天，血滴地爛皮。",
      "蒼蒼冥冥遠復遠，天聞不聞不可知。",
      "我時心知悲，墮淚注兩目。",
      "發爲疾蝗詩，憤掃百筆秃。",
      "一吟青天白日昏，兩誦九原萬鬼哭。",
      "私心直冀天耳聞，半夜起立三千讀。",
      "上天未聞間，忽作遇蝗夢。",
      "夢蝗千萬來我前，口似嚅囁色似冤。",
      "初時吻角猶唧嗾，終遂大論如人間。",
      "問我子何愚，乃有疾我詩。",
      "我爾各生不相預，子何詩我盍陳之。",
      "我時憤且驚，噪舌生條枝。",
      "謂此腐穢餘，敢來爲人譏。",
      "爾雖族黨多，我謀久已就。",
      "方將訴天公，借我巨靈手。",
      "盡拔東南竹柏松，屈鐵纒縛都爲箒。",
      "掃爾納海壓以山，使爾萬噍同一朽。",
      "尚敢託人言，議我詩可否。",
      "羣蝗顧我嗟，不謂相望多。",
      "我欲爲子言，幸子未易呶。",
      "我雖身爲蝗，心頗通爾人。",
      "爾人相召呼，飲啜爲主賓。",
      "賓飲啜釂百豆爵，主不加詬翻歡欣。",
      "此竟果有否，子盍來我陳。",
      "予應之曰然，此固人間禮。",
      "儐价迎召來，飲食固可喜。",
      "蝗曰子言然，予食何愧哉。",
      "我豈能自生，人自召我來啜食。",
      "借使我過甚，從而加詬爾亦乖。",
      "嘗聞爾人中，貴賤等第殊。",
      "雍雍材能官，雅雅仁義儒。",
      "脱剥虎豹皮，借假堯舜趨。",
      "齒牙隱針錐，腹腸包蟲蛆。",
      "開口有福威，頤指專賞誅。",
      "四海應呼吸，千里隨卷舒。",
      "割剥赤子身，飲血肥皮膚。",
      "噬啖善人黨，嚼口不肯吐。",
      "連床列竽笙，别屋連嬪姝。",
      "一身萬椽家，一口千倉儲。",
      "兒童襲公卿，奴婢聯簪裾。",
      "犬豢羡膏粱，馬廐餘繡塗。",
      "其次爾人間，兵皁倡優徒。",
      "子不父而父，妻不夫而夫。",
      "臣不君爾事，民不家爾居。",
      "目不識牛桑，手不親犂鋤。",
      "平時不把兵，皮革包矛殳。",
      "開口坐待食，萬廩傾所須。",
      "家世不藏機，繪繡綿衣襦。",
      "髙堂傾美酒，臠肉膾百魚。",
      "良材琢梓楠，重屋擎空虚。",
      "貧者無室廬，父子各席居。",
      "賤者餓無食，妻子相對吁。",
      "貴賤雖云異，其類同一初。",
      "此固人食人，爾責反捨諸。",
      "我類蝗名目，所食况有餘。",
      "吳饑可食越，齊餓食魯邾。",
      "吾害尚可逃，爾害死不除。",
      "而作疾我詩，子語得無迂。"
    ],
    "added_time": "2026-01-02 17:10:31"
  },
  {
    "source_file": "poet.song.39000.json",
    "title": "寄滿子權",
    "author": "王令",
    "paragraphs": [
      "吾愛子權詩，苦嚼味不盡。",
      "窮思欲名狀，百比無一近。",
      "初如貪追兵，屢請忽許進。",
      "旗旄左右幢，戟劍後先刃。",
      "方爭奮拏先，忽覩斬亂狥。",
      "徐驅得平郊，萬甲合一陣。",
      "偏裨走起頗，中間坐吳臏。",
      "喊呀鬭志酣，彷彿窮敵訒。",
      "前軍奔交兵，後馬走斷紖。",
      "須臾聲金收，萬噪快一儁。",
      "羣降挑戈矛，叩拜乞用釁。",
      "蒼黄請命間，竊視不敢瞬。",
      "玄雲壓空虚，半夜暴霆震。",
      "睡耳起欲掩，驚仆失肝腎。",
      "壯者固已然，况余乃齠齔。",
      "及其久詳味，欲吐復自恡。",
      "有如羅百珍，次第嘬嚼順。",
      "貪豐不辭多，愛美忘餘餕。",
      "故其留人口，雖久咽喉潤。",
      "何時匹馬來，畏愛氣兩振。",
      "唯其未合間，如不獲謝藺。",
      "望風爲此詩，顛倒猶合燼。"
    ],
    "added_time": "2026-01-02 17:10:31"
  },
  {
    "source_file": "poet.song.212000.json",
    "title": "過北固山下舊居",
    "author": "方岳",
    "paragraphs": [
      "池塘燕子舊人家，楊柳春寒一逕斜。",
      "夜讀自生書带草，朝饑曾對米囊花。",
      "侯誰在矣山如昨，今我來思鬢已華。",
      "舍館不知何日定，竹輿鳴雨又吚啞。"
    ],
    "added_time": "2026-01-02 17:11:26"
  },
  {
    "source_file": "poet.song.128000.json",
    "title": "和范待制秋興三首  其一",
    "author": "陸游",
    "paragraphs": [
      "策策桐飄已半空，啼螿漸覺近房櫳。",
      "一生不作牛衣泣，萬事從渠馬耳風。",
      "名姓已甘黄紙外，光陰全付緑尊中。",
      "門前剥啄誰相覔，賀我今年號放翁。"
    ],
    "added_time": "2026-01-02 17:11:47"
  },
  {
    "source_file": "poet.song.165000.json",
    "title": "玉汝從溧陽來辱李晦菴以詩問訊次韻寄答二首  其一",
    "author": "趙蕃",
    "paragraphs": [
      "新詩明勝錦，健筆快於錐。",
      "工部深陶冶，昌黎雜怪奇。",
      "殷勤能寄遠，風俗頼扶衰。",
      "屢作挑燈讀，何勝對雨思。"
    ],
    "added_time": "2026-01-02 17:12:09"
  },
  {
    "source_file": "poet.song.117000.json",
    "title": "新灘險惡不可前遂出乘灘下舟作詩送灘上舟",
    "author": "員興宗",
    "paragraphs": [
      "水面數千里，頼公託此身。",
      "如何阻惡灘，與我爲參辰。"
    ],
    "added_time": "2026-01-02 17:12:16"
  },
  {
    "source_file": "poet.song.202000.json",
    "title": "寄東齋",
    "author": "陳起",
    "paragraphs": [
      "又復逢初度，尪羸異昔時。",
      "預愁臨丙戌，所願值天醫。",
      "翦綵裝茶果，裁牋薦壽卮。",
      "今年都告免，湯餠却相宜。"
    ],
    "added_time": "2026-01-02 17:12:42"
  },
  {
    "source_file": "poet.song.42000.json",
    "title": "贈靈巖元長老  其三",
    "author": "陳一向",
    "paragraphs": [
      "濃嵐滴翠曉氤氳，洗我塵襟一二分。",
      "歸步怪來輕欲舉，朝衣猶带北山雲。"
    ],
    "added_time": "2026-01-02 17:13:44"
  },
  {
    "source_file": "poet.song.129000.json",
    "title": "卯酒徑醉走筆",
    "author": "陸游",
    "paragraphs": [
      "少時憑酒剩狂顛，摘宿緣雲欲上天。",
      "才盡氣衰空自笑，一杯纔放已頽然。"
    ],
    "added_time": "2026-01-02 17:14:08"
  },
  {
    "source_file": "poet.song.142000.json",
    "title": "和謝石湖先生寄二詩韻  其二",
    "author": "楊萬里",
    "paragraphs": [
      "康鼎才來頓解頤，盧能自笑未經師。",
      "分無楓落吳江句，博得池生春草詩。",
      "木李拋將引瓊玖，詩筒從此走符移。",
      "蛤蜊龜殻非難辦，只問先生汗漫期。"
    ],
    "added_time": "2026-01-02 17:14:15"
  },
  {
    "source_file": "poet.song.139000.json",
    "title": "題王季安主簿佚老堂二首  其二",
    "author": "楊萬里",
    "paragraphs": [
      "布襪青鞋已嬾行，不如宴坐聽啼鶑。",
      "只言此老渾無事，種竹移花作麽生。"
    ],
    "added_time": "2026-01-02 17:14:22"
  },
  {
    "source_file": "poet.song.131000.json",
    "title": "哭杜府君",
    "author": "陸游",
    "paragraphs": [
      "叔高初過我，風度何玉立。",
      "超然眾客中，可慕不待揖。",
      "入都多賓友，伯高數來集。",
      "質如琮璧潤，氣等芝蘭襲。",
      "晚乃過仲高，午日曬行笠。",
      "匆匆遽別去，悵望空怏悒。",
      "有如此三高，青紫何足拾。",
      "豈無知之者，相視莫維縶。",
      "窮魚雖相憫，可愧吐微溼。",
      "亦知尊公賢，何止蓋鄉邑。",
      "向風每拳拳，識面真汲汲。",
      "秋風忽聞訃，執書嘆以泣。",
      "造門不自决，追悔今何及。",
      "又聞著書富，手澤溢巾笈。",
      "哀毀要無益，遺稿勤綴緝。"
    ],
    "added_time": "2026-01-02 17:14:32"
  },
  {
    "source_file": "poet.song.39000.json",
    "title": "寄滿居中衡父",
    "author": "王令",
    "paragraphs": [
      "前會去莫追，後見來無期。",
      "别嘆後見難，悔恨前會稀。",
      "惟吾衡父兄，金純玉光輝。",
      "裁磨殺圭角，不與瓦礫齊。",
      "大匠陶百窑，不問履下泥。",
      "一衡舉十鈞，何棄毫與釐。",
      "余獨何爲人，乃不忍使遺。",
      "有如横道芻，萬足踏不疑。",
      "子何嗜好殊，獨俯掇以歸。",
      "整束使不茨，欲令襍蘭芝。",
      "蘭芝有天香，芻賤雜則非。",
      "然其厠置間，適與薫染資。",
      "文章每借觀，罅隙窺晴曦。",
      "議論使坐聽，穴瞶聞英池。",
      "春園或承招，遊騎亦許隨。",
      "劇雲愛風枝，爇火圍夜棋。",
      "縱談心開張，倒笑冠欹披。",
      "匹馬載以來，東首頸脰疲。",
      "夜夢不厭勞，百里夕一馳。",
      "想見目與眉，百障千藩籬。",
      "不虞自投置，遂若鳥遭黐。",
      "何時獲因緣，連箠促馬蹄。",
      "誓當盡晨昏，不復起退辭。"
    ],
    "added_time": "2026-01-02 17:14:38"
  },
  {
    "source_file": "poet.song.153000.json",
    "title": "暇日邀王天任諸公遊南坡天任有詩因次韻  其一",
    "author": "虞儔",
    "paragraphs": [
      "梅黄收宿雨，山綠呈層巔。",
      "高軒蔭修竹，朱檻俯流泉。",
      "雅致軼天外，俗物無眼前。",
      "笑人聲利場，蛾眉競爭妍。",
      "半生政坐拙，州縣空迴旋。",
      "自視甘寂寞，何心慕華鮮。",
      "南坡吾菟裘，杖履有厚緣。",
      "暇日領佳客，頗辦沽酒錢。",
      "愧無絲與竹，後堂欠彭宣。",
      "何以侑談笑，頼有茲山川。",
      "送鴻煩遠目，落鴈驚虛弦。",
      "門徑迴俗駕，山澤非臞仙。",
      "劇談交玉麈，醉吟飛彩牋。",
      "榴花媚紅皺，李實薦翠圓。",
      "相忘恣諧謔，小謹畧跽拳。",
      "茲遊無可紀，須君賦長篇。"
    ],
    "added_time": "2026-01-02 17:14:41"
  },
  {
    "source_file": "poet.song.212000.json",
    "title": "春日雜興  其五",
    "author": "方岳",
    "paragraphs": [
      "天與之愚竟不移，經年兀兀槿花籬。",
      "拙於生事可無粥，工乃窮人頼有詩。",
      "只恁麽休身是客，知何以故鬢成絲。",
      "寒欺雪屋青燈夜，六十猶癡始是癡。"
    ],
    "added_time": "2026-01-02 17:14:56"
  },
  {
    "source_file": "poet.song.38000.json",
    "title": "和重己晚菊三首  其一",
    "author": "呂陶",
    "paragraphs": [
      "衆菊爭開此獨遲，已過重九見新枝。",
      "自甘化力均先後，不與春芳較盛衰。",
      "秀蘂漸繁微雨夜，清香終在早霜時。",
      "詩人未便移青眼，會有金樽是己知。"
    ],
    "added_time": "2026-01-02 17:15:10"
  },
  {
    "source_file": "poet.song.181000.json",
    "title": "次林千之贈水簾洞黄秀才韵",
    "author": "龔日章",
    "paragraphs": [
      "攀蘿訪山扉，極目窮海表。",
      "峯疑廬山高，巖若盤谷杳。",
      "藥臼歷窮凹，石樓迫天小。",
      "水簾雲頂飛，丹葉天涯渺。",
      "古峒匝蝴蝶，閑庭喧百鳥。",
      "誦聲雜石溜，炊烟出林杪。",
      "藜燭雖未輝，翠屏自環繞。",
      "內樂屏紛華，天機蔑膠擾。",
      "虀鹽比膏粱，所得孰多少。",
      "會須携竹爐，一鳴聽鷄曉。"
    ],
    "added_time": "2026-01-02 17:15:18"
  },
  {
    "source_file": "poet.song.174000.json",
    "title": "大雪感懷",
    "author": "曹彥約",
    "paragraphs": [
      "翻雲覆雨紛輕薄，萬瑞不如三白樂。",
      "歲事相關國重輕，天意亦知人忖度。",
      "前年不雨旱爲祟，今年不旱螟爲惡。",
      "造物與人著力深，一飽年來何落落。",
      "宜春先生古君子，撐腸萬卷一丘壑。",
      "吟哦乍擬柳飛絮，感慨相輝花有萼。",
      "商量雪意馳一騎，改變天容翔萬鶴。",
      "翻思五十乾道年，是非一律無今昨。",
      "日月逝矣幾豐耗，人物眇然增索寞。",
      "吹箎寡唱氣欲竭，陟屺何心淚猶閣。",
      "再拜珠璣卜來歲，十襲藏之富囊橐。"
    ],
    "added_time": "2026-01-02 17:15:19"
  },
  {
    "source_file": "poet.song.17000.json",
    "title": "絳守居園池",
    "author": "歐陽修",
    "paragraphs": [
      "嘗聞紹述絳守居，偶來覽登周四隅。",
      "異哉樊子怪可吁，心欲獨出無古初。",
      "窮荒搜幽入有無，一語詰曲百盤紆。",
      "孰云已出不剽襲，句斷欲學盤庚書。",
      "荒煙古水蔚遺墟，我來嗟祗得其餘。",
      "栢槐端莊偉丈夫，蒼顔鬰鬰老不枯。",
      "靚容新麗一何姝，清池翠蓋擁紅蕖。",
      "胡鬅虎搏豈足道，記錄細碎何區區。",
      "虙氏八卦畫河圖，禹湯臯虺暨唐虞。",
      "豈不古奧萬世模，嫉世姣巧習卑汙。",
      "以奇矯薄駭羣愚，用此猶得追韓徒。",
      "我思其人爲躊躇，作詩聊謔爲坐娛。"
    ],
    "added_time": "2026-01-02 17:15:28"
  },
  {
    "source_file": "poet.song.190000.json",
    "title": "偈頌七十六首  其八",
    "author": "釋師範",
    "paragraphs": [
      "不寒不熱，好箇時節。",
      "黄鶑頻織柳絲烟，子規猶哭松梢月。"
    ],
    "added_time": "2026-01-02 17:15:51"
  }
]