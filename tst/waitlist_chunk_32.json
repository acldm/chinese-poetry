[
  {
    "source_file": "poet.song.236000.json",
    "title": "春日感懷寄修門從遊",
    "author": "周密",
    "paragraphs": [
      "華年錦瑟事誰論，燕社鷗盟半不存。",
      "三月鶑花張緒宅，十年詩酒孟嘗門。",
      "東風不染吳霜鬢，舊雨難招楚水魂。",
      "欲把清愁換沉醉，月明花落幾黄昏。"
    ],
    "added_time": "2026-01-03 00:06:04"
  },
  {
    "source_file": "poet.song.236000.json",
    "title": "西塍秋日即事",
    "author": "周密",
    "paragraphs": [
      "絡緯聲聲織夜愁，酸風吹雨水邊樓。",
      "堤楊脆盡黄金線，城裏人家未覺秋。"
    ],
    "added_time": "2026-01-03 00:06:04"
  },
  {
    "source_file": "poet.song.14000.json",
    "title": "送張推官洞赴晏相公辟",
    "author": "梅堯臣",
    "paragraphs": [
      "送子居大梁，關中乃關外。",
      "往者邊事繁，秦民被災害。",
      "今聞獨豐穰，逮堠無動旝。",
      "相公欲勤勞，請以臨都會。",
      "多選天下才，佐佑如何頼。",
      "决疑有全策，何必用蓍蔡。",
      "雖病君强行，寶刀仍喜带。",
      "豈是爲俗儒，空言事夸大。"
    ],
    "added_time": "2026-01-03 00:06:16"
  },
  {
    "source_file": "poet.song.123000.json",
    "title": "西園堂榭落成種植畢工偶成口號十首呈參政張公  其一○",
    "author": "周麟之",
    "paragraphs": [
      "水流映带清漳宅，野望遲迴半月臺。",
      "只恐宮鶑阻陪賞，日邊便有鶴書來。"
    ],
    "added_time": "2026-01-03 00:06:54"
  },
  {
    "source_file": "poet.song.148000.json",
    "title": "寄林擇之",
    "author": "朱熹",
    "paragraphs": [
      "故人千里寄書來，三復塵襟頓豁開。",
      "勸我從容深燕養，莫將佔畢苦沉埋。",
      "杖藜此日應同趣，揮麈何時得共陪。",
      "珍重相期俱努力，自慙殊未竭淵才。"
    ],
    "added_time": "2026-01-03 00:07:00"
  },
  {
    "source_file": "poet.song.201000.json",
    "title": "挽黄安人",
    "author": "劉克莊",
    "paragraphs": [
      "嫁作儒家婦，韶顔已守孀。",
      "夫窮於仲子，兒勝似元方。",
      "陶母將迎養，龐妻忽坐亡。",
      "吾衰不能誄，短些謾凄凉。"
    ],
    "added_time": "2026-01-03 00:07:17"
  },
  {
    "source_file": "poet.song.218000.json",
    "title": "再遇雪",
    "author": "衛宗武",
    "paragraphs": [
      "窮冬滯空山，風雨何凄迷。",
      "馮夷工剪水，有技不肯施。",
      "俄於夜未分，六出紛葳蕤。",
      "但見草壤間，疊疊生玉枝。",
      "須臾遂彌滿，匼匝生四圍。",
      "突兀千丈高，浩無膚寸遺。",
      "寒林遠映带，一色相參差。",
      "天工呈大巧，幻出此段奇。",
      "遂令翳薈間，瑣碎玉作姿。",
      "安得借化冶，烹鍊如銀爲。",
      "勿使見睍消，有若朝露晞。",
      "巨靈與夸娥，負挾從我歸。",
      "以此幾嵯峨，森列置八維。",
      "爲民除熱惱，盛夏袪炎威。",
      "金石可流爍，天瑞無變移。",
      "良宵著明蟾，遶以波琉璃。",
      "四時照吟筆，千古凝清輝。"
    ],
    "added_time": "2026-01-03 00:07:32"
  },
  {
    "source_file": "poet.song.150000.json",
    "title": "離伏龍",
    "author": "陳造",
    "paragraphs": [
      "北風鏖屯雲，倦鳥白晝迷。",
      "篩爲縣麻雨，寒氣晚凄凄。",
      "何以贈行客，去路一尺泥。",
      "卒徒淖莫前，草棘取新蹊。",
      "可能辭滯留，十步九顛隮。",
      "窮我恐非天，問子誰見擠。",
      "少日憂患海，有眉未肯低。",
      "流年况衰病，縱死非孩提。",
      "戚欣何足云，壽夭久已齊。",
      "秀色浮嶺路，清音淙上溪。",
      "會心各姿態，捋須忘慘悽。",
      "山靈不無情，斬新獻詩題。"
    ],
    "added_time": "2026-01-03 00:07:39"
  },
  {
    "source_file": "poet.tang.4000.json",
    "title": "在江南贈宋五之問",
    "author": "駱賓王",
    "paragraphs": [
      "井絡雙源濬，潯陽九派長。",
      "淪波通地穴，輸委下歸塘。",
      "別島籠朝蜃，連洲擁夕漲。",
      "韞珠澄積潤，讓璧動浮光。",
      "浮光凝折水，積潤疎圓沚。",
      "玉輪涵地開，劍閣連星起。",
      "風煙標迥秀，英靈信多美。",
      "懷德踐遺芳，端操慙謀己。",
      "謀己謬觀光，牽迹強悽惶。",
      "揆拙迷三省，勞生昧兩忘。",
      "彈隨空被笑，獻楚自多傷。",
      "一朝殊默語，千里易炎涼。",
      "炎涼幾遷貿，川陸疲臻湊。",
      "積水架吳濤，連山橫楚岫。",
      "風月雖殊昔，星河猶是舊。",
      "姑蘇望南浦，邯鄲通北走。",
      "北走平生親，南浦別離津。",
      "瀟湘一超忽，洞庭多苦辛。",
      "秋江無綠芷，寒汀有白蘋。",
      "采之將何遺，故人漳水濱。",
      "漳濱已遼遠，江潭未旋返。",
      "爲聽短歌行，當想長洲苑。",
      "露金熏菊岸，風佩搖蘭坂。",
      "蟬鳴稻葉秋，雁起蘆花晚。",
      "晚秋雲日明，亭臯風霧清。",
      "獨負平生氣，重牽搖落情。",
      "占星非聚德，夢月詎懸名。",
      "寂寥傷楚奏，淒斷泣秦聲。",
      "秦聲懷舊里，楚奏悲無已。",
      "郢路少知音，叢臺富奇士。",
      "溫輝凌愛日，壯氣驚寒水。",
      "一顧重風雲，三冬足文史。",
      "文史盛紛綸，京洛多風塵。",
      "猶輕五車富，未重一囊貧。",
      "李仙非易託，蘇鬼尚難因。",
      "不惜勞歌盡，誰爲聽陽春。"
    ],
    "added_time": "2026-01-03 00:07:49"
  },
  {
    "source_file": "poet.song.115000.json",
    "title": "寄題向伯元敦止堂",
    "author": "胡宏",
    "paragraphs": [
      "君不聞伊摯初耕有莘野，祿之弗顧千駟馬。",
      "春作秋成隨老農，貧賤甘心萬人下。",
      "一朝幡然感三聘，五就成湯五就夏。",
      "悠悠如雲行太空，竟使三風變爲雅。",
      "東西南北頼來蘇，天下農夫誰似者。",
      "又不聞傅說安身操板築，遠離世間名與祿。",
      "那知商帝夢中形，遠近搜求不容伏。",
      "草茅夕起朝爲相，俾后從繩正如木。",
      "四海俊乂咸風從，跋扈諸侯盡臣僕。",
      "功成止見顔容改，了了壯心無反覆。",
      "平生懶性願退藏，退藏恐遂成荒唐。",
      "因求古人作鑑戒，管寧華歆情所當。",
      "齊名遯迹俱鋤菜，擲之不顧爲人量。",
      "詩書俎豆化遼海，威武富貴何披猖。",
      "初年虛名大可耻，末路高風紓思長。",
      "有志君當學伊傅，忘情我不傲羲皇。",
      "願如幼安有終始，進退一致宜加詳。"
    ],
    "added_time": "2026-01-03 00:07:56"
  },
  {
    "source_file": "poet.song.211000.json",
    "title": "簡閒雲",
    "author": "葉茵",
    "paragraphs": [
      "咫尺不相見，隔江應見難。",
      "有孤今雨約，轉覺暮雲寒。",
      "是處蓮堪社，何時芋共餐。",
      "相思正無頼，鵲喜近闌干。"
    ],
    "added_time": "2026-01-03 00:08:06"
  },
  {
    "source_file": "poet.song.193000.json",
    "title": "舟早行將至三界偶成",
    "author": "杜範",
    "paragraphs": [
      "辭京塵漸遠，入越思逾清。",
      "雨壑溪方漲，風帆去又輕。",
      "天光浮水闊，山色带雲橫。",
      "更問鄉關路，從今尚幾程。"
    ],
    "added_time": "2026-01-03 00:08:25"
  },
  {
    "source_file": "poet.song.151000.json",
    "title": "勞農浄居贈皎啟二僧",
    "author": "陳造",
    "paragraphs": [
      "勞農今喜復南轅，夾道扶携亦笑諠。",
      "縣尹庶幾無疾病，山人迎送耐頻煩。",
      "芼葱湯餠聊堪飽，出甕春醪半带渾。",
      "惟有爲民真實意，異時陳迹付公言。"
    ],
    "added_time": "2026-01-03 00:08:44"
  },
  {
    "source_file": "poet.song.237000.json",
    "title": "客居余明逺來訪",
    "author": "董嗣杲",
    "paragraphs": [
      "風浪而今自忍聞，尚甘客隠大江濆。",
      "酒家債負將償足，詩境情懐任醉分。",
      "愛睡有魔銷椀茗，遣閑無事對爐熏。",
      "梧桐井畔敲門處，問字何人訪子雲。"
    ],
    "added_time": "2026-01-03 00:09:15"
  },
  {
    "source_file": "poet.tang.29000.json",
    "title": "灞上逢元九處士東歸",
    "author": "許渾",
    "paragraphs": [
      "瘦馬頻嘶灞水寒，灞南高處望長安。",
      "何人更結王生韤，此客虛彈貢氏冠。",
      "江上蟹螯沙渺渺，塢中蝸殻雪漫漫。",
      "舊交已變新知少，却伴漁郎把釣竿。"
    ],
    "added_time": "2026-01-03 00:09:16"
  },
  {
    "source_file": "poet.song.22000.json",
    "title": "初夏同孝叔游普光寺",
    "author": "張伯玉",
    "paragraphs": [
      "魚跳蓮葉青錢小，雪壓花枝玉燕參。",
      "細草使轓瞻鹿擾，微風池果落鶑含。",
      "滿甌春茗浮仙露，一點尖峯滴翠嵐。",
      "却逐歸舟更多景，晚來雌霓挂寒潭。"
    ],
    "added_time": "2026-01-03 00:09:21"
  },
  {
    "source_file": "poet.song.105000.json",
    "title": "將至蘭陵道中以遠岫重叠出寒花散漫開爲韵  其六",
    "author": "李處權",
    "paragraphs": [
      "舟子厭牽挽，峻瀨凌風湍。",
      "煙霏麗初日，水氣生早寒。",
      "鹺物直六伯，始歎生理難。",
      "一月不食肉，悽然對盤餐。",
      "客程方浩渺，念此道里賖。",
      "秋林傷客情，霜葉色勝花。",
      "溪魚不論錢，我饑豈無涯。",
      "何當見昇平，四海如一家。"
    ],
    "added_time": "2026-01-03 00:09:27"
  },
  {
    "source_file": "poet.song.105000.json",
    "title": "送范才元",
    "author": "李處權",
    "paragraphs": [
      "古云七尺軀，不及一尺面。",
      "紛紛閲人久，過眼今乃見。",
      "吾弟外門傑，籍甚東周彦。",
      "瀾翻倒三峽，浩博横萬卷。",
      "不減王夷甫，似是曹子建。",
      "抱負三十年，始遇相君薦。",
      "聲名徹當宁，賜對金鑾殿。",
      "乃不留石渠，頗動薦紳歎。",
      "大藩須按察，此事君亦漫。",
      "遙知閉齋閣，幽討在几案。",
      "歲月局上消，山水琴中玩。",
      "官池本不渾，慎勿驚魚亂。",
      "明年麥秋殘，荔子承清宴。",
      "即席洒椽筆，可酢風味獻。",
      "歸來佐中與，密勿膺帝眷。",
      "不忍話艱難，江淮尚酣戰。",
      "乃翁月旦評，飽學富文翰。",
      "當年蒙賞音，好我置華饌。",
      "侑觴出歌舞，色温微笑粲。",
      "回頭隔生死，拊事臉必泫。",
      "而今百無堪，老大足憂患。",
      "讀書秪自誤，株愚不知變。",
      "平生一丘壑，競此豈其慢。",
      "正可卷而懷，安於素貧賤。",
      "故鄉無巢歸，客子鬬身健。",
      "功名要晚就，婚嫁須早辦。",
      "浮萍偶相值，悵此臨岐餞。",
      "更待南雁回，書來警衰愞。"
    ],
    "added_time": "2026-01-03 00:09:27"
  },
  {
    "source_file": "poet.tang.39000.json",
    "title": "曉發",
    "author": "褚載",
    "paragraphs": [
      "貪路貪名須早發，枕前無計暫裴回。",
      "纔聞雞唱呼童起，已有鈴聲過驛來。",
      "衣溼乍驚霑霧露，馬行仍未見塵埃。",
      "朝朝陌上侵星去，待得酬身了便回。"
    ],
    "added_time": "2026-01-03 00:10:02"
  },
  {
    "source_file": "poet.song.167000.json",
    "title": "豐城送成父弟還玉山三首  其三",
    "author": "趙蕃",
    "paragraphs": [
      "調護山中竹，斧斤毋使侵。",
      "當門要移種，遶塹合分陰。",
      "詩去慙如錦，書來定抵金。",
      "上言說兒女，其次及山林。"
    ],
    "added_time": "2026-01-03 00:10:12"
  },
  {
    "source_file": "poet.tang.16000.json",
    "title": "贈索暹將軍",
    "author": "王建",
    "paragraphs": [
      "渾身著箭瘢猶在，萬槊千刀總過來。",
      "輪劒直衝生馬隊，抽旗旋踏死人堆。",
      "聞休鬬戰心還癢，見說煙塵眼即開。",
      "泪滴先皇堦下土，南衙班裏趁朝回。"
    ],
    "added_time": "2026-01-03 00:10:19"
  },
  {
    "source_file": "poet.song.115000.json",
    "title": "題楊氏猗猗閣  其二",
    "author": "胡宏",
    "paragraphs": [
      "林生何猗猗，挺立似豪傑。",
      "新稍一直上青冥，本末便與春風徹。",
      "嗟哉流俗人，交義隨情决。",
      "寒霜落千山，我愛此君節。",
      "眷焉題閣心，萬變不磨滅。"
    ],
    "added_time": "2026-01-03 00:10:32"
  },
  {
    "source_file": "poet.song.182000.json",
    "title": "法曹羅立之酒邊舉數首皆僕故人爲我寄聲",
    "author": "戴復古",
    "paragraphs": [
      "佳士欣相識，吟邊問姓名。",
      "官爲三語掾，詩到五言城。",
      "野客可憐我，故人煩寄聲。",
      "白頭歸故隠，秋後會群英。"
    ],
    "added_time": "2026-01-03 00:10:34"
  },
  {
    "source_file": "poet.song.236000.json",
    "title": "遊法華瑶阜蜃洞以糝徑楊花鋪白氈點溪荷葉疊青錢分韻余既有作復各賦古詩一以紀遊事  其九",
    "author": "周密",
    "paragraphs": [
      "諸公垂天鵬，俊翮何可齊。",
      "老生抱區區，舞甕如醯雞。",
      "輕鷗邀我盟，十里蘋華溪。",
      "長謠快清釂，嶮韻分新題。",
      "春去我自留，一任林鶑啼。"
    ],
    "added_time": "2026-01-03 00:10:34"
  },
  {
    "source_file": "poet.song.183000.json",
    "title": "寄玉溪林逢吉六首  其二",
    "author": "戴復古",
    "paragraphs": [
      "問君那向城中住，頼有清風濯市塵。",
      "門外數根楊柳樹，細看別作一家春。"
    ],
    "added_time": "2026-01-03 00:10:59"
  },
  {
    "source_file": "poet.song.227000.json",
    "title": "春日山居好十首  其四",
    "author": "舒岳祥",
    "paragraphs": [
      "春日山居好，春來不問深。",
      "柳能同燕舞，鶑解代花吟。",
      "有酒家閑去，無詩客莫尋。",
      "賣田强免役，何必苦勞心。"
    ],
    "added_time": "2026-01-03 00:11:31"
  },
  {
    "source_file": "poet.song.208000.json",
    "title": "題蓮社圖",
    "author": "釋善珍",
    "paragraphs": [
      "遠師東林白蓮社，世上丹青好傳寫。",
      "愛陶醉漢招不來，送陸道士大笑回。",
      "千年此意畫得麽，俗工凡筆何塵埃。",
      "涪州逐客無聊頼，買酒過溪譏破戒。",
      "詩人口業不自持，袖手默坐君應知，生天成佛佛是誰。"
    ],
    "added_time": "2026-01-03 00:11:42"
  },
  {
    "source_file": "poet.song.8000.json",
    "title": "棹歌",
    "author": "蒋堂",
    "paragraphs": [
      "湖之水兮碧泱泱，環越境兮潤吳疆。",
      "蒲蠃所萃兮雁鶩羣翔，朝有行艫兮暮有歸艎。",
      "茭牧狎至兮漁采相望，溉我田疇兮生我稻粱。",
      "我歲穰熟兮我煉樂康，馬侯之功兮其誰敢忘。",
      "蓴絲紫兮箭筍黄，取其潔兮薦侯堂。",
      "醆斝具兮簫鼓張，日晻晻兮山蒼蒼。",
      "侯之來兮雲飛揚，隔微波兮潛幽光。",
      "念山可爲席兮湖不可荒，惟侯之靈一貧如洗與流比長。",
      "萬斯年兮福吾鄉，樂吾生兮徜徉。"
    ],
    "added_time": "2026-01-03 00:12:18"
  },
  {
    "source_file": "poet.song.14000.json",
    "title": "韓子華江南安撫",
    "author": "梅堯臣",
    "paragraphs": [
      "韓侯出持節，志在撫黔黎。",
      "縣官負弩迎，刺史躍馬隨。",
      "千里宣德澤，煦如春風馳。",
      "寒潮不起浪，怗怗威馮夷。",
      "借問何致耳，試聽將所爲。",
      "立車呼父老，勞以哀矜詞。",
      "我從大明宮，天子親諭之。",
      "憂汝歲屢凶，吏不恤汝疲。",
      "已輸又索糴，囷橐無孑遺。",
      "此非陛下意，恐使汝輩疑。",
      "疾苦汝告我，不憚爲汝治。",
      "父老必喜拜，如餒得飼麋。",
      "我稱此大是，一一無不宜。",
      "南方二十州，歡聲無幼耆。",
      "壺漿擁大道，婦女闖短籬。",
      "行聞江漢間，復有宣王詩。"
    ],
    "added_time": "2026-01-03 00:12:39"
  },
  {
    "source_file": "poet.song.244000.json",
    "title": "吳山曉望",
    "author": "汪元量",
    "paragraphs": [
      "城南城北草芊芊，滿地干戈已惘然。",
      "燕燕鶑鶑隨戰馬，風風雨雨渡江船。",
      "小儒愁劇吟如哭，老子歌闌醉欲眠。",
      "一夜春寒花命薄，亂飄紅紫下平川。"
    ],
    "added_time": "2026-01-03 00:12:49"
  },
  {
    "source_file": "poet.song.244000.json",
    "title": "感慈元殿事",
    "author": "汪元量",
    "paragraphs": [
      "翠華扶輦出彤庭，蜜炬星繁天未明。",
      "鵷鷺分行江上別，熊羆從駕雨中行。",
      "綠波淼淼浮三殿，紫禁沈沈斷六更。",
      "惟有周遭山似洛，不堪回首淚縱橫。"
    ],
    "added_time": "2026-01-03 00:12:49"
  },
  {
    "source_file": "poet.song.141000.json",
    "title": "薌林五十詠 退齋",
    "author": "楊萬里",
    "paragraphs": [
      "爭進千岐捷，辭榮一著難。",
      "生龜教脫殻，試作個般看。"
    ],
    "added_time": "2026-01-03 00:13:06"
  },
  {
    "source_file": "poet.tang.16000.json",
    "title": "上李益庶子",
    "author": "王建",
    "paragraphs": [
      "紫煙樓閣碧紗亭，上界詩仙獨自行。",
      "奇險驅回還寂寞，雲山經用始鮮明。",
      "藕綃紋縷裁來滑，鏡水波濤濾得清。",
      "昏思願因秋露洗，幸容堦下禮先生。"
    ],
    "added_time": "2026-01-03 00:13:32"
  },
  {
    "source_file": "poet.song.208000.json",
    "title": "龍泉山中",
    "author": "釋善珍",
    "paragraphs": [
      "自墾屋頭三四畦，得閒時復事鉏犁。",
      "花粘蛛網礙蜂度，樹带鷹巢無雀栖。",
      "嘯罷半山聞逸響，詩成絕壁見新題。",
      "老來定力人難轉，菜葉放教流出溪。"
    ],
    "added_time": "2026-01-03 00:13:39"
  },
  {
    "source_file": "poet.song.158000.json",
    "title": "挽劉端木司戶",
    "author": "陳傅良",
    "paragraphs": [
      "十年共語昨來非，長憶初年握手時。",
      "身世自憐心炯炯，功名猶恐論卑卑。",
      "民彝亙古非蕪沒，學者如公好器資。",
      "緩轡徐行逢九軌，可堪倏忽九原悲。"
    ],
    "added_time": "2026-01-03 00:13:53"
  },
  {
    "source_file": "poet.song.150000.json",
    "title": "梁廣文歸自襄陽作古樂章迎之  其三",
    "author": "陳造",
    "paragraphs": [
      "自君之出矣，無心惜流光。",
      "但記燕營巢，俄復蜂割房。",
      "煩君驗節物，可孤北窗凉。",
      "戎葵一笑粲，竹萌十尺强。"
    ],
    "added_time": "2026-01-03 00:13:54"
  },
  {
    "source_file": "poet.song.150000.json",
    "title": "次韻陸子高",
    "author": "陳造",
    "paragraphs": [
      "一從別君來，圓缺幾望舒。",
      "相與兄弟然，異姓殊厥居。",
      "向來帆歸船，欲去仍趦趄。",
      "平安可但已，擬憑雙鯉魚。",
      "兩地邈千里，二年能幾書。",
      "了知故人意，記憶猶勤渠。",
      "當君訪甓社，值我留南徐。",
      "參辰巧相避，終冀或起予。",
      "扣戶聽剝啄，果爾不作疎。",
      "屬者久契闊，茲焉不躊躇。",
      "甚欲挽袖留，扣子萬卷儲。",
      "子家老嗣宗，三賦陵相如。",
      "阿戎青出藍，萬壑赴歸墟。",
      "宸廷奉大對，百韞財一紓。",
      "有偕仲補衮，無取辛引裾。",
      "俯視漢諸公，彼餒此有餘。",
      "置之不吾即，欲刃捐礛䃴。",
      "南臺復西掖，高位爲誰虛。",
      "未須芹藻地，脫口鎗珮琚。",
      "平時交遊間，別酒慣攙袪。",
      "如君可畏敬，且復同鄉閭。",
      "求全待補劓，涉險資閑輿。",
      "滔滔多面朋，著眼增欷歔。",
      "視我若浼然，於君何頼與。",
      "願言風誼重，暇計日月除。",
      "許尋十日盟，妙論窮終初。",
      "治具有赤脚，抄詩戒小胥。",
      "安得方角輪，一昔生君車。"
    ],
    "added_time": "2026-01-03 00:13:54"
  },
  {
    "source_file": "poet.song.150000.json",
    "title": "再次陸子高韻奉寄",
    "author": "陳造",
    "paragraphs": [
      "孰能下書帷，潜心如仲舒。",
      "沒沒視息間，飽食仍懷居。",
      "紛華或交戰，進修顧趦趄。",
      "屹立視儕輩，未脫同隊魚。",
      "欲耕我無由，生計付束書。",
      "推卷了無得，每嗟吾負渠。",
      "日月駒隙過，撫事猶姑徐。",
      "衰晚時用少，倖直女駡予。",
      "拙憐官路澀，貧覺交情疎。",
      "沈沈王侯宅，進步終踟躕。",
      "所悲名不稱，暇計家無儲。",
      "一官劣自庇，晉如復摧如。",
      "犂頭足膏澤，良田本榛墟。",
      "洪鍾忍不扣，妙意誰爲紓。",
      "纖缺間衆美，狐裘羔爲裾。",
      "而我空無有，一饋九嘆餘。",
      "眼中今士龍，才業世舍諸。",
      "椽筆將精騎，詩來真擣虛。",
      "陳前眩錦繡，論報乏瑶琚。",
      "應以巴人歌，跼蹐疑見祛。",
      "逝將賣書去，近君營田閭。",
      "更僕懷韋編，課兒肩竹輿。",
      "有志竟未酬，南睇幾欷歔。",
      "愛我寧惡石，非子而誰與。",
      "江山悵路長，冰雪迫歲除。",
      "臨風歌歸去，平日賦遂初。",
      "塊處念離索，文會思樂胥。",
      "寄語識自警，僕夫行膏車。"
    ],
    "added_time": "2026-01-03 00:13:54"
  },
  {
    "source_file": "poet.song.133000.json",
    "title": "故里",
    "author": "陸游",
    "paragraphs": [
      "故里淳風比結繩，歸耕况遇歲豐登。",
      "已侵鐘漏行安往，略有園廬退可憑。",
      "萬事寧容愧天地，一心常若蹈淵冰。",
      "區區僻見君無怪，人固終身有不能。"
    ],
    "added_time": "2026-01-03 00:14:09"
  },
  {
    "source_file": "poet.song.105000.json",
    "title": "芙蓉",
    "author": "李處權",
    "paragraphs": [
      "佳哉木芙蓉，秋晚芳意足。",
      "偶植華堂下，似續淵明菊。",
      "眷此好顔色，可玩不可觸。",
      "始見開二三，旋已放五六。",
      "濯濯晨風吹，鮮鮮宵露浴。",
      "非闗競時節，庶用慰幽獨。",
      "我老百念空，掃迹坐林谷。",
      "猶作煙霞想，久絕脂粉欲。",
      "三徑阻幽事，吟苦顛毛秃。",
      "河洛未休兵，媿負盃中綠。"
    ],
    "added_time": "2026-01-03 00:14:11"
  },
  {
    "source_file": "poet.song.237000.json",
    "title": "冷翠谷口占  其三",
    "author": "董嗣杲",
    "paragraphs": [
      "我來尋幽奇，破屋枕木末。",
      "向陽窗不闗，川僧補直裰。"
    ],
    "added_time": "2026-01-03 00:14:28"
  },
  {
    "source_file": "poet.song.115000.json",
    "title": "小圃將成",
    "author": "胡宏",
    "paragraphs": [
      "我愛青山好，衡山鎮南極。",
      "連峰疊翠西池西，五峰新亭面相直。",
      "喬嶽崢嶸天地中，飄零身寄衡山側。",
      "衡山之峰七十二，奔走芙蓉盡供職。",
      "紫蓋峰頭走日東，不朝芙蓉理莫測。",
      "芙蓉峰巔栖白鶴，今人不見雙飛翼。",
      "應是赤霄隨鳳遊，遠向青田謀雁食。",
      "逍遥九皋鳴聞天，奇蹤只許羣仙識。",
      "平生苦無適俗韵，置身大禹巡方域。",
      "雲舒烟卷試懷抱，月下風前得消息。",
      "四時有酒兼有花，百年無喪亦無得。",
      "儘教人作畫圖傳，杖藜見我看山色。"
    ],
    "added_time": "2026-01-03 00:14:33"
  },
  {
    "source_file": "poet.song.115000.json",
    "title": "送璉老",
    "author": "胡宏",
    "paragraphs": [
      "湘中應中古道場，復有峩眉道人住。",
      "昔日三生藏裏來，今朝十二峰前去。",
      "杖錫飄然別故人，笑望梅花理征路。",
      "我曾問公五宗派，電掃羣生小見解。",
      "直指萬法無盡身，坐覺靈光滿沙界。",
      "辨舌橫放傾天河，崢嶸整頓禪宗壞。",
      "吁嗟我生在儒門，儒門大業無人論。",
      "滔滔姑想天之下，衣冠滿目如雲屯。",
      "焚香再拜願聖主，一統三教清乾坤。"
    ],
    "added_time": "2026-01-03 00:14:33"
  },
  {
    "source_file": "poet.song.182000.json",
    "title": "鄂渚烟波亭",
    "author": "戴復古",
    "paragraphs": [
      "倚遍南樓更鶴樓，小亭瀟洒最宜秋。",
      "接天烟浪來三峽，隔岸樓臺又一州。",
      "豪傑不生機事息，古今無盡大江流。",
      "凭欄日暮懷鄉國，崔顥詩中舊日愁。"
    ],
    "added_time": "2026-01-03 00:14:36"
  },
  {
    "source_file": "poet.song.4000.json",
    "title": "成都書事百韻",
    "author": "薛田",
    "paragraphs": [
      "混茫丕變造西阡，物象熙熙被一川。",
      "易覺錦城銷白日，難歌蜀道上青天。",
      "雲敷牧野耕桑雨，柳拂旗亭市井煙。",
      "院鎖玉溪留好景，坊題金馬促繁絃。",
      "風流鋪席堆紅豆，瀟灑門庭映碧鮮。",
      "表狀屢言同穎穗，敕書頻奬竝生蓮。",
      "旋科杞樹炊香稻，剩種豌巢沃晚田。",
      "仁宅不隳由政立，議闈無取任情遷。",
      "民知禮遜蠶叢後，俗尚奢華邃古先。",
      "繞郭波濤來浩浩，歸朝岐路去緜緜。",
      "乍回黑水將成道，潛到青羊恐遇仙。",
      "靚女各攻翻樣繡，袪商兼制砑綾牋。",
      "壚邊泛蟻張裙幄，江上鳴鼉簇淚船。",
      "石筍崚嶒衙對峙，琴臺恢闊寺相連。",
      "羣葩艷裏珍禽語，百草香中瑞獸眠。",
      "喜處必臻尤佇望，勝遊爭倦更遷延。",
      "早荷葉底蹲鴟伏，椶樹梢頭亂蝶穿。",
      "鹺發牢盆渾棄鹵，鐵資圜法免鉟鉛。",
      "豐饒物態甯殊越，美麗姝姬酷類燕。",
      "西海號雄彰傳紀，南康辭健積銘鎸。",
      "良工手技高容學，妙隠丹方祕不傳。",
      "倚劍靈關凌絕頂，夢刀孤壘削危巔。",
      "金華巷陌遺三品，石鏡伽藍露一拳。",
      "信落荆州隨鼓枻，檢頒芝闕聽摇鞭。",
      "若量內地寒暄異，且在遐陬水陸全。",
      "渝舞舊云傳樂府，巴談誰曰繫言詮。",
      "九苞綰就佳人髻，三鬧裝成子弟韉。",
      "欲辨坤維尋地理，纔臨益部認郊癦。",
      "文翁室暗封苔蘚，葛亮祠荒享豆籩。",
      "貨出軍儲推賑濟，轉行交子頌輕便。",
      "氣蒸蒟蒻根鬚潤，日罩楩柟樹影圓。",
      "藥市風光蟲蟄外，花潭遨樂鵙鳴前。",
      "聚源待擬求鳬氏，貯怨那能雪杜鵑。",
      "藂植森榮還蓊蔚，夾流湍迅迥潺湲。",
      "鮮明機杼知無算，細碎錐刀不啻千。",
      "合伴鴉鬟齊窈窕，對陪霓袖競翩翾。",
      "五門冷映岷峨雪，千里爰疏灌堋泉。",
      "茂盛八紘宜得最，膏腴十道比俱偏。",
      "袁滋不到生無分，段相重來宿有緣。",
      "款召相如登兔苑，驟遷太白步花磚。",
      "葳蕤草木時爲瑞，奇秀江山代産賢。",
      "曉後細風紅灼灼，夜中微雨碧芊芊。",
      "錦亭焰燭明欹障，繡閣香毬暖熨氈。",
      "寶塔徘徊停隼旟，觀街雜沓擁輜軿。",
      "酴醾引架家家郁，躑躅攀條處處妍。",
      "重愛魯儒提德柄，威降曹將董戎旃。",
      "歡謠少負賨人勇，長講多經楚客禪。",
      "似簇綺羅偏煥燿，如流車馬倍喧闐。",
      "搘機顯綽名堪錄，題柱芬芳事莫捐。",
      "李特鋒鋩徒恃險，張儀規畫自持顛。",
      "鷹揚事業成悠久，烏合奸雄敗轉旋。",
      "漫向鼎分澄霸道，却當龜化驗都鄽。",
      "强貪楚滅悲傾轍，廣洽堯詢喜慕羶。",
      "側弁猖狂拋玉斝，歸鞍酩酊墜金鈿。",
      "氛埃屏息雲常覆，稼穡繁滋澤靡愆。",
      "睿聖宵衣垂迺睠，貴臣馳馹每傳宣。",
      "石牛邁路加歆饗，江瀆隆區助潔蠲。",
      "避暑亭臺珍簟設，縱閒池沼釣絲牽。",
      "遮蠻带礪長能固，捍蜀金湯遠益堅。",
      "何武甲科曾繼踵，嚴遵卜兆罕差肩。",
      "讎書競印諸家集，博識咸修百氏箋。",
      "紙碓暮春臨岸滸，水樽春注截河壖。",
      "華嚴像閣凉堪愛，浄衆松溪僻可憐。",
      "學射崔嵬橫罨靄，放生寬廣媚漪漣。",
      "蘚庭嫩筍青篸篸，風檻新荷綠扇扇。",
      "守戍貔貅千萬騎，采葑簪笏兩三員。",
      "清江瀉勢方流巽，大面盤形正壓乾。",
      "電掃谷風藏虎嘯，雷瞋宮樹灑龍涎。",
      "郃占逖應星舒彩，欒噀端聆火撲燃。",
      "令範式驅民缺缺，咨謀疇倚道平平。",
      "性寒甘蔗猱偷齧，體膩芭蕉蠹莫沿。",
      "誌讀備興重掩卷，史看唐幸嫩終篇。",
      "雕盤姹女呈酥作，水巷癡童颺紙鳶。",
      "初下鹿頭迷鄠杜，暫來犀浦誤伊瀍。",
      "變秦言語生皆會，戀土情懷死不悛。",
      "結厦斧斤宗簡易，入神丹雘勵精專。",
      "柳隄夜月珠簾捲，花市春風繡幕褰。",
      "十縣版圖分戶籍，一城牌肆係民編。",
      "受辛滋味饒薑蒜，劇饌盤餐足鮪鱣。",
      "月季冒霜秋肯挫，荔枝衝瘴夏宜然。",
      "幾番藂箐鳴虛籟，是箇園林噪嬾蟬。",
      "蠢動乘時先養育，菁英屆候別陶甄。",
      "地丁葉嫩和嵐採，天蓼芽新入粉煎。",
      "平代啟闈聞繼岌，監軍憑軾見劉焉。",
      "蕙蘭馥裛幽蹊畔，菱芡交鋪曲島邊。",
      "繪網晚晴誇蹴踘，畫繩寒食戲鞦韆。",
      "氤氳紫霧濛都邑，縹緲彤霞聚偓佺。",
      "螭伏自然銷劍戟，螻翻幾度起戈鋋。",
      "宦遊止歎音塵闕，鄉飲何驚歲月遄。",
      "靈壽桃枝奇共結，金砂銀鑠貴相聯。",
      "埋輪昔按均輸命，叱馭今分太守權。",
      "徒爲行春飛皂蓋，詎能許國報青錢。",
      "政經旋考尤多僻，民瘼深求尚未痊。",
      "雖愧袴襦非叔度，且期毫墨有馮涓。",
      "僶遵廉察思從訓，克謹操修敢好畋。",
      "南市醉過攢幟隊，西樓歡坐列瓊筵。",
      "煩囂謹畏傷淳厚，慧黠周防近巧諞。",
      "重祿省心宜致寇，薄材莊貌若臨淵。",
      "扶危頗異巢居幕，勸善還同矢在弦。",
      "叨蒞一麾康遠俗，等閒光景又三年。"
    ],
    "added_time": "2026-01-03 00:14:44"
  },
  {
    "source_file": "poet.song.4000.json",
    "title": "景德四年爲中江令後爲益州轉運賦詩",
    "author": "薛田",
    "paragraphs": [
      "一同舊治居芸閣，八使新銜忝柏臺。",
      "父老出郊迎馬首，人情似到故鄉來。"
    ],
    "added_time": "2026-01-03 00:14:44"
  },
  {
    "source_file": "poet.song.4000.json",
    "title": "喜友人過隠居",
    "author": "曹汝弼",
    "paragraphs": [
      "忽向新春裏，閑過隠士家。",
      "旋收松上雪，來煮雨前茶。",
      "禽換新歌曲，梅妝隔歲花。",
      "應慚非遁者，難久在煙霞。"
    ],
    "added_time": "2026-01-03 00:14:44"
  },
  {
    "source_file": "poet.song.4000.json",
    "title": "懷寄披雲峰誠上人",
    "author": "曹汝弼",
    "paragraphs": [
      "院高窮木盛，野極靜無言。",
      "險路通巖頂，香泉出石根。",
      "微風飄磬韻，幽鳥啄苔痕。",
      "常記相留夜，秋堂共聽猿。"
    ],
    "added_time": "2026-01-03 00:14:44"
  },
  {
    "source_file": "poet.song.4000.json",
    "title": "再寄",
    "author": "曹汝弼",
    "paragraphs": [
      "江城從別後，聞說在松間。",
      "度日長扃戶，終年不下山。",
      "靜爲詩所役，閑免事相關。",
      "應喜雲邊客，冥搜鬢未斑。"
    ],
    "added_time": "2026-01-03 00:14:44"
  },
  {
    "source_file": "poet.song.151000.json",
    "title": "再次韻二首  其二",
    "author": "陳造",
    "paragraphs": [
      "欲轡青驄試小行，擁衾待得曉窗明。",
      "端知霽日渾無價，可信啼鳩識未萌。",
      "勝處風烟堪一醉，是家池館擅雙清。",
      "不憂兒輩妨人樂，倚頼詩豪五字城。"
    ],
    "added_time": "2026-01-03 00:15:00"
  },
  {
    "source_file": "poet.song.236000.json",
    "title": "是日因游春谷園池復以所分題五平韻賦六言五首  其四",
    "author": "周密",
    "paragraphs": [
      "飛絮帽簷風軟，落花酒面春香。",
      "蛙噪野塘殘水，鶑啼遠樹斜陽。"
    ],
    "added_time": "2026-01-03 00:15:23"
  },
  {
    "source_file": "poet.song.244000.json",
    "title": "清明",
    "author": "汪元量",
    "paragraphs": [
      "避難不知寒食，和愁又過清明。",
      "都下紛紛躍馬，湖邊恰恰啼鶑。"
    ],
    "added_time": "2026-01-03 00:15:27"
  },
  {
    "source_file": "poet.song.14000.json",
    "title": "和江鄰幾有菊無酒",
    "author": "梅堯臣",
    "paragraphs": [
      "種菊將飲酒，菊開酒無有。",
      "雖不負爾目，且已負爾口。",
      "昨日三四人，淡坐饑腹吼。",
      "徒與哦其傍，誰能置升斗。",
      "當時陶淵明，籬下望亦久。",
      "幸頼白衣人，不愧采盈手。",
      "悠然事頗同，必竟醉則否。"
    ],
    "added_time": "2026-01-03 00:15:45"
  },
  {
    "source_file": "poet.song.177000.json",
    "title": "次韵余伯皋  其二",
    "author": "韓淲",
    "paragraphs": [
      "與君莫放酒杯空，是事無過一笑中。",
      "衮衮細看誰眼白，休休贏得自顔紅。",
      "世間爵服無歸客，天下漁簑有釣翁。",
      "飲罷不知今古異，酣然而睡且相同。"
    ],
    "added_time": "2026-01-03 00:16:56"
  },
  {
    "source_file": "poet.tang.0.json",
    "title": "唐享昊天樂 第四",
    "author": "則天皇后",
    "paragraphs": [
      "巍巍叡業廣，赫赫聖基隆。",
      "菲德承先顧，禎符萃眇躬。",
      "銘開武巖側，圖薦洛川中。",
      "微誠詎幽感，景命忽昭融。",
      "有懷慙紫極，無以謝玄穹。"
    ],
    "added_time": "2026-01-03 00:17:14"
  },
  {
    "source_file": "poet.song.122000.json",
    "title": "擬古十三首 明月皎夜光",
    "author": "洪适",
    "paragraphs": [
      "明月皎夜光，瑟瑟扇商籟。",
      "衡紀直西躔，雲章斜左界。",
      "感彼林薄凋，歲律倏云邁。",
      "蜻蛚誰汝憐，悽悽鳴戶外。",
      "昔我耐久朋，著鞭道方泰。",
      "尉藉繒縞輕，金蘭舊盟改。",
      "東井不及泉，須女無儔配。",
      "君看貢公綦，白頭愧傾蓋。"
    ],
    "added_time": "2026-01-03 00:18:03"
  },
  {
    "source_file": "poet.song.150000.json",
    "title": "感事十詩上李侍郎  其一○",
    "author": "陳造",
    "paragraphs": [
      "幽人一床書，不肯睨侯伯。",
      "領會有真樂，未厭四立壁。",
      "平日太玄經，看人五鹿客。",
      "今代元紫芝，獨未覘顔色。",
      "向來縈清夢，倏喜得親炙。",
      "一洗衰俗耻，滿腹志願畢。"
    ],
    "added_time": "2026-01-03 00:18:23"
  },
  {
    "source_file": "poet.song.150000.json",
    "title": "隠靜道中",
    "author": "陳造",
    "paragraphs": [
      "晴日暝復出，煙雲尚飛浮。",
      "東風解人意，松間作颼飀。",
      "罷馬不用鞭，正愜道塗修。",
      "凉氣濯毛骨，百疾洒然瘳。",
      "縈紆草根泉，激激冰玉漱。",
      "籬頭薔薇花，娜娜新婦頭。",
      "空林人語寂，野鳥時啁啾。",
      "名山無窘步，春色况未休。",
      "盤礴翠微寺，判作三日留。",
      "曾非躭禪寂，聊此樂深幽。",
      "文移暫見貰，清境與心謀。",
      "晞髮五峰影，濯足雙澗流。"
    ],
    "added_time": "2026-01-03 00:18:23"
  },
  {
    "source_file": "poet.song.219000.json",
    "title": "閒門",
    "author": "釋文珦",
    "paragraphs": [
      "閒門絕塵鞅，松栝皆肺肺。",
      "言忘見道真，靜極聞天籟。",
      "野菜寧加糝，山衣或無带。",
      "此心苟不欺，貧賤亦何害。"
    ],
    "added_time": "2026-01-03 00:18:27"
  },
  {
    "source_file": "poet.song.14000.json",
    "title": "送王正仲長官",
    "author": "梅堯臣",
    "paragraphs": [
      "汴渠泝復沿，自可見遲速。",
      "來時遲有糧，去恨速無穀。",
      "有糧安計程，無穀不遑宿。",
      "霜高萬物枯，源水縮溪谷。",
      "黄流半泥沙，勢淺見蹙澳。",
      "千里東歸船，何日下清瀆。",
      "澹澹風雨寒，長汀嚎鴈鶩。",
      "將投孤戍遠，四顧危檣獨。",
      "强語慰妻孥，多虞頼僮僕。",
      "到家秫已收，綴樹橘始熟。",
      "折腰無慙陶，懷遺焉媿陸。",
      "我方羨子行，送望不移目。"
    ],
    "added_time": "2026-01-03 00:18:30"
  },
  {
    "source_file": "poet.song.226000.json",
    "title": "行者智猷求偈之天童",
    "author": "釋紹曇",
    "paragraphs": [
      "太白峰前古鏡臺，沒塵埃却惹塵埃。",
      "擔頭颺下爛柴橛，快與當堂打破來。"
    ],
    "added_time": "2026-01-03 00:18:36"
  },
  {
    "source_file": "poet.song.244000.json",
    "title": "兵後登大內芙蓉閣宮人梳洗處",
    "author": "汪元量",
    "paragraphs": [
      "粲粲芙蓉閣，我登雙眼明。",
      "手拊沈香闌，美人已東征。",
      "美人未去時，朝理綠雲鬟，暮吹紫鸞笙。",
      "美人既去時，閣下麋鹿走，閣上鴟梟鳴。",
      "江山咫尺生烟霧，萬年枝上悲風生。",
      "空有遺鈿碎珥狼籍堆玉案，空有金蓮寶炬錯落懸珠楹。",
      "楊柳兮青青，芙蓉兮冥冥。",
      "美人不見空淚零，錦梁雙燕來又去，夜夜蟾蜍窺玉屏。"
    ],
    "added_time": "2026-01-03 00:18:36"
  },
  {
    "source_file": "poet.song.244000.json",
    "title": "醉歌  其一",
    "author": "汪元量",
    "paragraphs": [
      "呂將軍在守襄陽，十載襄陽鐵脊梁。",
      "望斷援兵無信息，聲聲駡殺賈平章。"
    ],
    "added_time": "2026-01-03 00:18:36"
  },
  {
    "source_file": "poet.song.244000.json",
    "title": "醉歌  其二",
    "author": "汪元量",
    "paragraphs": [
      "援兵不遣事堪哀，食肉權臣大不才。",
      "見說襄樊投拜了，千軍萬馬過江來。"
    ],
    "added_time": "2026-01-03 00:18:36"
  },
  {
    "source_file": "poet.song.244000.json",
    "title": "醉歌  其三",
    "author": "汪元量",
    "paragraphs": [
      "淮襄州郡盡歸降，鞞鼓喧天入古杭。",
      "國母已無心聽政，書生空有淚成行。"
    ],
    "added_time": "2026-01-03 00:18:36"
  },
  {
    "source_file": "poet.song.244000.json",
    "title": "醉歌  其四",
    "author": "汪元量",
    "paragraphs": [
      "六宮宮女淚漣漣，事主誰知不盡年。",
      "太后傳宣許降國，伯顔丞相到簾前。"
    ],
    "added_time": "2026-01-03 00:18:36"
  },
  {
    "source_file": "poet.song.193000.json",
    "title": "歸自漕司試院到桐廬晚偶成",
    "author": "杜範",
    "paragraphs": [
      "歸棹便風泝古流，一杯獨酌興悠悠。",
      "夕陽蘸水金窩沸，暮靄籠山紫幕浮。",
      "牧笛村村分路入，漁帆浦浦带煙收。",
      "丹青此處難爲手，更有羈情不奈秋。"
    ],
    "added_time": "2026-01-03 00:18:40"
  },
  {
    "source_file": "poet.song.245000.json",
    "title": "春光歎",
    "author": "熊禾",
    "paragraphs": [
      "平生不喜桃李春，懶隨年少爭芳新。",
      "堂前酌我金叵羅，春衫密縫恣其仁。",
      "出郊相逢好朋伴，贈我殽羞薦歌管。",
      "等閑對客難爲勸，强作春妍趁遊衍。",
      "人言洛陽富春光，我來看花如醉狂。",
      "蚩堤欲决值連雨，著鞭跨馬空自忙。",
      "天津一聲來杜宇，東君冉冉歸何處。",
      "春會有歸歸太早，忍見紅荒在塵土。",
      "歸來山中自閉門，落花片片餘空山。",
      "今春只向風雨過，傷春懷抱將誰言。",
      "武陵風景四時好，扁舟徑問桃源叟。",
      "春來春去總不知，賞心一付尋芳友。"
    ],
    "added_time": "2026-01-03 00:18:45"
  },
  {
    "source_file": "poet.song.245000.json",
    "title": "觀洛行",
    "author": "熊禾",
    "paragraphs": [
      "我生海南萬山間，出門岡隴相迴環。",
      "平田更無十里闊，何處知有天地寬。",
      "男兒墮地六合志，抱此一寸常悁悁。",
      "早年曾作天府客，長歌東出穆陵關。",
      "關頭仰天坐嘆息，百年事業如彈丸。",
      "乾坤只限衣带水，何繇萬里窺中原。",
      "只今文軌一朝混，地不改辟時易然。",
      "斯須洛京見嵩華，咫尺孔林登泰山。",
      "聖賢往迹正在此，譬若木水有本原。",
      "北方學道古所貴，當年楚産皆其偏。",
      "從來一氣有旺歇，况及人事多移遷。",
      "程門立雪道南後，幸此一脈猶綿延。",
      "武夷考亭今洙泗，文公之學行八埏。",
      "當時亦號小洛陽，游胡劉蔡居相聯。",
      "風流不減程邵馬，至今故老人能言。",
      "起來高目視八荒，斯文一縷千鈞懸。",
      "人心不啻溺焚急，茫茫大柄伊誰顓。",
      "但得人讀周孔書，不患古道今無傳。",
      "圖書龍馬事闊遠，滎河溫洛仍當年。",
      "疇分三三卦八八，舉目法象非虛玄。",
      "大哉伊亳一德書，此極翼翼甸幅員。",
      "太平六典深識此，下方餘意公惓惓。",
      "不惟周官列三百，更將儀禮陳三千。",
      "成周致治絕千古，空餘軌則留殘編。",
      "尼山已嘆鳳不至，祇有夢寐相周旋。",
      "從茲架漏過千載，何時赤子當息肩。",
      "漢初自是有餘責，仁義經制皆蕝綿。",
      "董公年老賈生少，至今秦法常襲沿。",
      "婁敬一言豈通論，長雄氣習爭相挻。",
      "絕愛東都一代治，猶是三代氣象存。",
      "泱泱思樂鼓鐘地，冠带幾萬圜橋門。",
      "尊師重傅古亦少，一變至道夫何難。",
      "惜哉桓榮無此學，西方現出金光仙。",
      "馬來牛去事甚淺，自此正氣常腥膻。",
      "秣陵青山那得似，獨有此地餘衣冠。",
      "王通元經莫輕議，太和文治誠班班。",
      "一時禮樂盛興學，千閭萬井皆均田。",
      "殷周而下此一治，王蘇諸老重討論。",
      "却恨晉陽好昌運，大綱不正他何觀。",
      "此幾一失又幾載，高天厚地銜深冤。",
      "雖然正氣當有合，古今良會應非慳。",
      "書生杜門三十載，邂逅三生一日緣。",
      "願言挾冊拜曲阜，更欲促駕窺澗瀍。",
      "河南夫子倡道地，似聞荒草凝凄煙。",
      "聖賢事事在耳目，依然昔日佳山川。",
      "文公之道會當北，古今此理常往還。",
      "昭代表章自此始，九州四海須同文。",
      "大道久分要統一，皇極一建趨蕩平。",
      "老癃扶杖何日見，深衷寓此觀洛篇。",
      "堯夫卜宅太平日，有道經世常一元。",
      "揚帆東南必滄海，振屐西北須崑崙。",
      "魯侯僖伯我有望，殘山剩水難爲妍。"
    ],
    "added_time": "2026-01-03 00:18:45"
  },
  {
    "source_file": "poet.song.245000.json",
    "title": "贈周善長省親",
    "author": "熊禾",
    "paragraphs": [
      "客路三千親七十，行道無情亦沾臆。",
      "阿娘七十更加四，阿翁七十更加八。",
      "人生至樂那有是，君獨胡爲此役役。",
      "五鼎珍羞不見多，一盂菽水堪爲悅。",
      "八方渺渺夕陽西，與君早决歸來策。",
      "高曾規矩父弓冶，君家正印斯文脈。",
      "我生喜讀平園文，到老更看梅谷集。",
      "此翁豈弟真可人，直把文章事游劇。",
      "慶兒二首望不淺，城山佳讖真端的。",
      "相邊佳作漸家數，慎真不覺譽兒癖。",
      "更想高陽壽內辭，曾是修行嚥梅實。",
      "二老隨宜也自歡，終欠斑衣兒在側。",
      "須知團聚第一樂，此外蠅知總無益。",
      "名驥墜地千里心，丹鳳沖霄九秋翼。",
      "蕭曹事業已千千，當年豈要從刀筆。",
      "丈夫未遇固脫略，時人孰測調元術。",
      "平園相譜當相傳，撫卷臨風三嘆息。",
      "勗哉勗哉後之人，百世詩書尚餘澤。"
    ],
    "added_time": "2026-01-03 00:18:45"
  },
  {
    "source_file": "poet.song.245000.json",
    "title": "湧翠亭梅花",
    "author": "熊禾",
    "paragraphs": [
      "來者爲新去爲陳，陰陽如代各還春。",
      "花開花謝亦常理，對花不必尤花神。",
      "平生性耆不在花，兩年頗與梅相親。",
      "何人種梅繞此屋，一見使我心清冷。",
      "老樹槎牙溪側徑，枯枝倒掛池邊亭。",
      "花開主人不復賞，我來却作花主人。",
      "此花不必相香色，凜凜大節何崢嶸。",
      "北海雪深臣皓首，霜寒中野兒悲吟。",
      "荷蓧老人留植杖，滄浪孺子來濯纓。",
      "神人妃子固有態，此花不是兒女情。",
      "托根山谷居歲晚，自分不及芳春辰。",
      "春前臘後挺高潔，留與桃李爭妍新。",
      "春寒桃李猶未開，莫隨羌管輕飄零。",
      "先生自是絕俗士，西湖東閤當齊名。",
      "巡簷索笑興不淺，金樽檀板隨紅塵。",
      "斯言近戲君勿訝，南山松柏終年青。"
    ],
    "added_time": "2026-01-03 00:18:45"
  },
  {
    "source_file": "poet.song.245000.json",
    "title": "贈醫士詹翠峰",
    "author": "熊禾",
    "paragraphs": [
      "我觀卦氣先天圖，更參歧伯答問書。",
      "雖然三墳不可得，此即造化陰陽樞。",
      "超然便可會大道，學不至此應非儒。",
      "醫亦其中一事耳，造妙直與神明俱。",
      "後人自是識根淺，九流既裂家法殊。",
      "儒家道家已爲二，醫術下視史與巫。",
      "蒼生百萬命安寄，天地生物意亦辜。",
      "日來運氣頗自別，顛倒溫凉與寒熱。",
      "衆工庸技漫嘗試，須藉良醫爲宣節。",
      "翠峰直是英傑士，家世箕裘素儒業。",
      "辭章小技我易工，要參大道融明徹。",
      "太上好生無別事，且向醫方究施設。",
      "垂簾市肆心自閑，左右圖書恣怡悅。",
      "便是羲皇以上人，豈但當年佗扁訣。",
      "今茲出手才小試，邦人感恩已凜烈。",
      "長歌爲作儒醫行，德君之深望君切。",
      "古稱良相即良醫，大化煩君更調燮。"
    ],
    "added_time": "2026-01-03 00:18:45"
  },
  {
    "source_file": "poet.song.15000.json",
    "title": "次韻答黄介夫七十韻",
    "author": "梅堯臣",
    "paragraphs": [
      "春風不擇草，萬卉皆發萌。",
      "盛夏一長養，秋實俱與成。",
      "舂粒以蒸炊，刈枯以煎烹。",
      "工師調五音，不問咸與韺。",
      "自取衆律和，黍谷動華英。",
      "可以薦祖廟，可以陳帝庭。",
      "良將統萬卒，所向若驚霆。",
      "戰鬭衆益勇，號令夜益明。",
      "破敵必拉朽，不見堅陣橫。",
      "我觀欲物際，亦在農力興。",
      "我觀合奏時，亦在考擊并。",
      "我觀成功日，亦在間得情。",
      "草木有美惡，造化無喜憎。",
      "五聲有高下，一致不可評。",
      "三軍用貔虎，不較蚊睫螟。",
      "大君設時網，廣海無漏鯨。",
      "磊落黄夫子，爲學不自輕。",
      "四十登賢科，良賈售百朋。",
      "得志豈計晚，成名等衆熒。",
      "舊交半存沒，新知慕徒傾。",
      "老鶴晴一唳，隨風無近聲。",
      "好論古今詩，品藻笑鍾嶸。",
      "欲掃李杜壇，未審誰主盟。",
      "我衰百事倦，白首聊窮經。",
      "兩目生昏花，猶勝張籍盲。",
      "讀書愛日永，秉扇自驅蠅。",
      "但惡亂我思，非與小物勍。",
      "清飈颯然來，喜得如弟兄。",
      "散帙空堂上，垂冠髮星星。",
      "載誦堯舜篇，幸今時太平。",
      "不學遁世士，投竿泛東溟。",
      "不襲貪生人，煉氣噏日精。",
      "不羨富貴翁，歌吹滿重城。",
      "獨守螢火光，莫擥蟾蜍晶。",
      "人生轉頭間，未免一銘旌。",
      "區區逐甘鮮，鼎鼎夸佩纓。",
      "安知西山餓，熟識綿上耕。",
      "彼勿歎鳳衰，此正歌鴻冥。",
      "分合沒窮巷，迹澀蹈高閎。",
      "妻子易爲飽，粟帛不足營。",
      "豈乏一器飯，豈乏一杯羹。",
      "肯爲濁河濁，願作清濟清。",
      "韓愈嘗有言，百物皆能鳴。",
      "特稱孟東野，貧篋文字盈。",
      "到死只凍餒，何異埋秦阬。",
      "今我已過甚，日醉希步兵。",
      "神仙多羽翼，一一飛蓬瀛。",
      "乃知無道氣，難可强留形。",
      "鄙性實樸鈍，曾非傲公卿。",
      "昔隨衆一往，或值謗議騰。",
      "曰我非親舊，曰我非門生。",
      "又固非賢豪，安得知爾名。",
      "是時聞此言，舌直目且瞠。",
      "俄然我有答，賢相持權衡。",
      "喜士同周公，其德莫與京。",
      "我去豈不送，我往豈不迎。",
      "自爲筋力寡，路遠艱於行。",
      "未若歸教子，遺金徒滿籝。",
      "歲月苦易得，顔貌日可驚。",
      "身雖厭役役，心亦遠硜硜。",
      "歸思吳洲橘，夢憶楚江萍。",
      "試看兩圍碁，白黑何所爭。",
      "朝脫泥塗困，暮失雲衢亨。",
      "物理既難常，達生重飛觥。",
      "曾以文豹章，遠喻子懷能。",
      "曩者忤貴勢，悔說烏鳥靈。",
      "烏靈反見怒，終恨屈此誠。",
      "當時語頗錯，盍呼爲大鵬。",
      "於茲儻遇之，應解頸頰赬。",
      "韻盡意未盡，且用此報瓊。"
    ],
    "added_time": "2026-01-03 00:19:05"
  },
  {
    "source_file": "poet.song.15000.json",
    "title": "永叔內翰見索謝公遊嵩書感歎希深師魯子聰幾道皆爲異物獨公與余二人在因作五言以敘之",
    "author": "梅堯臣",
    "paragraphs": [
      "昔在洛陽時，共遊銅駞陌。",
      "尋花不見人，前代公侯宅。",
      "深堂鎖塵埃，空壁鬭蜥蜴。",
      "楸陰布苔綠，野蔓纏石碧。",
      "池魚有偷釣，林鳥有巧射。",
      "園隸見我來，朱門暫開闢。",
      "園婦見我還，便掃車馬跡。",
      "何以掃馬跡，實亦畏他客。",
      "我輩唯適情，一葉未嘗摘。",
      "他人或所至，生菓不得惜。",
      "又憶遊嵩山，勝趣無不索。",
      "各具一壺酒，各蠟一雙屐。",
      "登危相扶牽，遇平相笑噱。",
      "石搗雲衣輕，巖裂天窗窄。",
      "上飲醒心泉，高巔溜寒液。",
      "下看峯半雨，廣甸飛甘澤。",
      "夜宿岳頂寺，明月入戶白。",
      "分吟露氣冷，猛酌面易赤。",
      "明朝循歸途，兩脛痛若剌。",
      "日旰就馬乘，香草路迫阨。",
      "却望峻極居，已與天外隔。",
      "薄暮投少林，漱濯整冠幘。",
      "碑觀巡幸僧，指古定空壁。",
      "誓將新詠章，燈前互詆擿。",
      "楊生護己短，一字不肯易。",
      "明年移河陽，簿書日堆積。",
      "忽得謝公書，大夸遊覽劇。",
      "自嵩歷石堂，蘚花題洞額。",
      "其文曰神清，固非人筆畫。",
      "乃知二公貴，逆告意可賾。",
      "遂由龍門歸，里堠環數驛。",
      "我時詩以答，或歌或辨責。",
      "責我不喜僧，性實未所獲。",
      "凡今三十年，纍塚拱松柏。",
      "唯與公非才，同在不同昔。",
      "昔日同少壯，今且異肥瘠。",
      "昔日同微祿，今且異烜赫。",
      "昔同騎破韉，今控銀轡革。",
      "昔同自謳歌，今執樂指百。",
      "死者誠可悲，存者獨窮厄。",
      "但比死者優，貧存何所益。"
    ],
    "added_time": "2026-01-03 00:19:05"
  },
  {
    "source_file": "poet.song.115000.json",
    "title": "春日郊行",
    "author": "胡宏",
    "paragraphs": [
      "東郊野馬爛氛氳，聊駕柴車問訊春。",
      "遠草綠沉煙霧裏，高花紅照綺羅新。",
      "迎風柳占鶑啼處，带雨泥融燕觜勻。",
      "動植自私還自足，天邊愁殺踏青人。"
    ],
    "added_time": "2026-01-03 00:19:10"
  },
  {
    "source_file": "poet.song.183000.json",
    "title": "雪後暖",
    "author": "戴復古",
    "paragraphs": [
      "先臘梅花謝，不冰溪水流。",
      "早嘗春菜餠，暖卸木終裘。",
      "去歲三冬雪，今年百穀秋。",
      "此冬無此瑞，又爲老農憂。"
    ],
    "added_time": "2026-01-03 00:19:28"
  },
  {
    "source_file": "poet.song.208000.json",
    "title": "江南",
    "author": "釋善珍",
    "paragraphs": [
      "江南春水荻芽青，江北春風魚上冰。",
      "花發正催寒食節，鴈歸應過永昌陵。",
      "騎奴玉轡閑調馬，公子錦韝行臂鷹。",
      "曾宿楊州建隆寺，五更吹角鼓騰騰。"
    ],
    "added_time": "2026-01-03 00:19:30"
  },
  {
    "source_file": "poet.song.201000.json",
    "title": "送曹守司直二首  其二",
    "author": "劉克莊",
    "paragraphs": [
      "已滿葵丘戍，民猶借一年。",
      "何曾拔薤本，亦不用蒲鞭。",
      "羨帑留修泮，公厨少起烟。",
      "今無採詩者，付與後人傳。"
    ],
    "added_time": "2026-01-03 00:19:46"
  },
  {
    "source_file": "poet.song.4000.json",
    "title": "宣曲二十二韻",
    "author": "錢惟演",
    "paragraphs": [
      "絳縷初分後，銀鐶未解時。",
      "已障紈扇笑，猶捧玉壺悲。",
      "乞巧長生殿，迎風太液池。",
      "雕屏涵火齊，寶帳隔琉璃。",
      "欲買詞人賦，空傳狎客詩。",
      "蔗漿銷內熱，瓊蕊療朝饑。",
      "綺蒂桃初熟，紅心草欲披。",
      "凌波渡羅襪，向日翳華芝。",
      "素臉分丹柰，香津滴紫梨。",
      "龍梭隨振素，獺髓補凝脂。",
      "蓬餌重陽節，金針七夕期。",
      "玉膏嘗滵溢，翠蓋逐葳蕤。",
      "弦急哀隨指，歌長恨入眉。",
      "青鸞惟有舞，赤鳳可能疑。",
      "下蔡迷還易，平陽破未知。",
      "髻高釵自墜，腰細佩長垂。",
      "出恐嚴鍾晚，歸嫌鈿幰遲。",
      "轆轤驚曉夢，鸚鵡漏春思。",
      "魂怨惟愁斷，腸柔已自危。",
      "璧璫螢影度，瓊戶蘚花滋。",
      "掩鼻讒難訴，披圖悔豈追。",
      "祇應金带枕，聊爲達微辭。"
    ],
    "added_time": "2026-01-03 00:20:47"
  },
  {
    "source_file": "poet.song.151000.json",
    "title": "次韻胡元善",
    "author": "陳造",
    "paragraphs": [
      "柳間鶑友羽衣輕，花外溪流鏡面平。",
      "勝處過君時得醉，今春屬我老歸耕。",
      "吏塵祇可黄粱夢，棋社聊尋白鷺盟。",
      "猶計浮名孤樂事，風煙滿眼得無情。"
    ],
    "added_time": "2026-01-03 00:20:56"
  },
  {
    "source_file": "poet.song.15000.json",
    "title": "送白秀才福州省親",
    "author": "梅堯臣",
    "paragraphs": [
      "士憂行不脩，不憂祿不及。",
      "之子久好學，何患名未立。",
      "聖時開賢科，子獨不肯入。",
      "固非遠仕進，服期難赴集。",
      "南歸慰親顔，道路正暑濕。",
      "悠悠幾千里，赤日薄行笠。",
      "暫憩青林下，頼有寒泉汲。",
      "漱齒去塵埃，土風須漸襲。"
    ],
    "added_time": "2026-01-03 00:21:11"
  },
  {
    "source_file": "poet.song.244000.json",
    "title": "賈魏公府  其一",
    "author": "汪元量",
    "paragraphs": [
      "葛嶺當年宰相家，游人不敢此行過。",
      "柳陰夾道鶑成市，花影壓闌蜂閙衙。",
      "六載襄陽圍已解，三更魯港事如何。",
      "棟梁今日皆焦土，新有園丁種火麻。"
    ],
    "added_time": "2026-01-03 00:21:41"
  },
  {
    "source_file": "poet.song.182000.json",
    "title": "辛未元日上樓參政攻媿齋先生",
    "author": "戴復古",
    "paragraphs": [
      "東風入仗慶雲翔，百辟朝元奉玉皇。",
      "一代安危寄黄髮，群生枯瘁轉青陽。",
      "梅花結果調勳鼎，柏葉宜年上壽觴。",
      "宰相黑頭天子聖，頼公同與措時康。"
    ],
    "added_time": "2026-01-03 00:21:50"
  },
  {
    "source_file": "poet.tang.29000.json",
    "title": "春早郡樓書事寄呈府中羣公",
    "author": "許渾",
    "paragraphs": [
      "兩鬢垂絲髪半霜，石城孤夢繞襄陽。",
      "鴛鴻幕裏蓮披檻，虎豹營中柳拂牆。",
      "畫舸欲行春水急，翠簾初捲暮山長。",
      "峴亭風起花千片，流入南湖盡日香。"
    ],
    "added_time": "2026-01-03 00:21:57"
  },
  {
    "source_file": "poet.song.105000.json",
    "title": "哭駕部舅",
    "author": "李處權",
    "paragraphs": [
      "外門推望郎，天啓眉幹白。",
      "掲掲廊廟器，仕道無枉尺。",
      "仁義允蹈之，言行可法則。",
      "優爲君子儒，彬彬見文質。",
      "伊川有夫子，四海尊學術。",
      "燕申鄉里化，語默世不識。",
      "公時列高弟，見獨蚤入室。",
      "從容爲邦問，領略濟時策。",
      "海涵而地負，光輝日充實。",
      "向來坐省中，能事已籍籍。",
      "出入群公間，持論頗正色。",
      "皦皦活國心，周召可輩伯。",
      "朝廷公議喪，牛李計方得。",
      "道大固不容，青蠅工點璧。",
      "知難襆被去，迴首帝閽隔。",
      "嗟嗟已衰俗，弗俾蒙其澤。",
      "出把使者節，顧未遠親側。",
      "榮耀老萊衣，孝心惟惕惕。",
      "温尋故時學，委蛇山水國。",
      "澄清足暇裕，薦延頗推擇。",
      "宛彼南陽族，食指居數百。",
      "衣冠日零替，貧有未葬骨。",
      "嘅然斥餘貲，黄壤即安宅。",
      "于公已高門，叔敖有陰德。",
      "敵馬禍中原，南遷例奔廹。",
      "故林無巢歸，瓦礫漫阡陌。",
      "艱難更道路，扶病親藥石。",
      "肩輿豈久堪，命數奄兹厄。",
      "銘旌瘴煙裏，過者爲悽惻。",
      "無兒但有孫，尚可付窀穸。",
      "墳墓五千里，河洛兵未息。",
      "招魂動楚些，路遠迷南北。",
      "鯫生愧無似，忘年罇俎客。",
      "提攜在斯文，恨不借羽翮。",
      "去春失所恃，鉅痛摧肝膈。",
      "銜哀赴喪所，寸步且如棘。",
      "猶期見渭陽，慰我孤苦極。",
      "傷心捨我去，涙落滿裀席。",
      "遙知凛生氣，千古猶不沒。",
      "夜中夢見之，話言及疇昔。",
      "謂公猶在世，眼明失心疾。",
      "山風忽驚起，月朗清露滴。"
    ],
    "added_time": "2026-01-03 00:22:10"
  },
  {
    "source_file": "poet.song.150000.json",
    "title": "郡寮按樂飲趙判院有詩次其韻",
    "author": "陳造",
    "paragraphs": [
      "簿書棼如絲，取樂得少空。",
      "悠然杯勺興，藉此歌舞送。",
      "從事來官厨，醉不睡鄰甕。",
      "衣裳賸蘭澤，言議雜囂閧。",
      "人生醒忌獨，勝日飲須痛。",
      "向來韝上鷹，府公解其縱。",
      "先生作禪卧，肯以靜嗤動。",
      "形臞詩則昌，萬境供日用。",
      "文字與紅裙，寧非一理共。",
      "退之强分別，無乃夢中夢。",
      "絲竹娛中年，耐此髮種種。",
      "明當解予酲，酒德賡舊頌。"
    ],
    "added_time": "2026-01-03 00:22:28"
  },
  {
    "source_file": "poet.song.236000.json",
    "title": "餘杭道中",
    "author": "周密",
    "paragraphs": [
      "檥舟山水縣，暝靄翳孤篷。",
      "斷港苕花雨，疎籬柿葉風。",
      "炭煙迷塢黑，稻色入炊紅。",
      "野興資遊事，閒情幾處同。"
    ],
    "added_time": "2026-01-03 00:22:44"
  },
  {
    "source_file": "poet.song.236000.json",
    "title": "遊冷泉次陳體忠二十韻",
    "author": "周密",
    "paragraphs": [
      "地僻多清事，林深遠暑威。",
      "短橈浮曉漲，瘦策破烟霏。",
      "討勝穿雲嶠，尋幽入翠微。",
      "澗沙金作色，池水玉生肥。",
      "小立評詩板，遲留坐釣磯。",
      "洗苔題石壁，愛竹款山扉。",
      "訪古尋唐記，逃禪下梵幃。",
      "慮空流水凈，情懶片雲飛。",
      "遠壑風聲合，幽崖日影稀。",
      "峻攀時倚杖，野涉屢褰衣。",
      "桂子雙峯聳，薝香一徑崎。",
      "新蜩響清晝，孤鶴唳斜暉。",
      "古蔓虹千尺，靈杉翠十圍。",
      "壑雷晴亦雨，花露午方晞。",
      "松老飄殘粉，蘭芳遞暗菲。",
      "鳥鳴知自樂，猿下爲忘機。",
      "泉上亭尤古，山椒塔更巍。",
      "身閑發深省，心靜悟前非。",
      "何日辭塵鞅，終當脫世鞿。",
      "舊盟泉石在，我欲賦來歸。"
    ],
    "added_time": "2026-01-03 00:22:44"
  },
  {
    "source_file": "poet.song.236000.json",
    "title": "病愈即事",
    "author": "周密",
    "paragraphs": [
      "病懶空憐負壯圖，盛年齒髮已凋疎。",
      "棲遲轅下如老驥，展轉書間似蠹魚。",
      "瞑目自持存息法，閉門重廣絕交書。",
      "花開頓覺身强健，行藥窗前喜自如。"
    ],
    "added_time": "2026-01-03 00:22:44"
  },
  {
    "source_file": "poet.song.236000.json",
    "title": "宮詞八首  其一",
    "author": "周密",
    "paragraphs": [
      "十仞雕牆千步廊，宮槐簇簇柳行行。",
      "落花已被春分付，紫禁門深又夕陽。"
    ],
    "added_time": "2026-01-03 00:22:44"
  },
  {
    "source_file": "poet.song.236000.json",
    "title": "宮詞八首  其二",
    "author": "周密",
    "paragraphs": [
      "寂寂長門白日長，容華銷盡不成妝。",
      "深深下却鮫綃帳，怕引楊花入繡牀。"
    ],
    "added_time": "2026-01-03 00:22:44"
  },
  {
    "source_file": "poet.song.115000.json",
    "title": "謁虞帝祠",
    "author": "胡宏",
    "paragraphs": [
      "有姚心妙賛乾坤，堯禹興亡頼兩存。",
      "蒲坂舊都西望遠，蒼梧陳迹事難論。",
      "九官效職羣英聚，二女宜家聖德尊。",
      "萬代君王模範表，吁嗟一廟破荒村。"
    ],
    "added_time": "2026-01-03 00:23:20"
  },
  {
    "source_file": "poet.song.158000.json",
    "title": "夜夜曲",
    "author": "李丙",
    "paragraphs": [
      "玉窗結怨歌幽獨，絃絕鸞膠幾時續。",
      "銅龍漏促春夜長，冷雨酸風亂心曲。",
      "閒熏翠被鬰金香，拂拭繡枕屏山綠。",
      "飛飛乳燕歸不歸，寂寞流蘇帳前燭。"
    ],
    "added_time": "2026-01-03 00:23:32"
  },
  {
    "source_file": "poet.song.123000.json",
    "title": "中原民謠 金臺硯",
    "author": "周麟之",
    "paragraphs": [
      "金臺硯，舊日老張聞㝢縣。",
      "金華仙伯一品題，名高萬石羅文傳。",
      "南轅回次白溝河，搴裳欲渡塵沒靴。",
      "向此畫見限華裔，今乃接畛皆夷歌。",
      "忽見御莊雲蓊鬰，千章喬木參天碧。",
      "始知佳氣似舂陵，更喜眼前多舊物。",
      "伴行蕃使言侏離，髯奴鐻耳乃有知。",
      "叩轅斂袂出雙璧，不待馹人來致辭。",
      "自言所獻非荆璞，僅比澄泥與銅雀。",
      "雅稱揮毫白玉堂，夜掃黄麻追灝噩。",
      "人皆謂彼勤且誠，盍探露團分寶馨。",
      "歸家請辦千斛墨，異時擬勒燕山銘。"
    ],
    "added_time": "2026-01-03 00:23:35"
  },
  {
    "source_file": "poet.song.4000.json",
    "title": "再賦七言",
    "author": "錢惟演",
    "paragraphs": [
      "欲網珊瑚碧浪深，橫塘斜日带秋陰。",
      "漢宮此地留金餠，洛浦何人遺錦衾。",
      "舞學西城迴雅態，歌傳南國有餘音。",
      "韓憑恨魄如長在，青骨香銷亦見尋。"
    ],
    "added_time": "2026-01-03 00:23:47"
  },
  {
    "source_file": "poet.song.245000.json",
    "title": "七夕遇雨訪石堂先生  其三",
    "author": "熊禾",
    "paragraphs": [
      "東都亦論道，忽夢金光身。",
      "太和豈無治，髽髪終殊倫。",
      "夜半一炷香，命世胡邅屯。"
    ],
    "added_time": "2026-01-03 00:23:56"
  },
  {
    "source_file": "poet.song.55000.json",
    "title": "次韵君俞兼簡少孫六首  其一",
    "author": "李之儀",
    "paragraphs": [
      "連璧兼金盡出倫，雪髯霜鬢信陳人。",
      "能忘枘鑿方圓異，許接風雲變化新。",
      "絕韵淹時勞極目，虛齋窮日但凝塵。",
      "何當一笑披環堵，頼月吟哦未厭貧。"
    ],
    "added_time": "2026-01-03 00:24:15"
  },
  {
    "source_file": "poet.song.218000.json",
    "title": "再用韻答和者",
    "author": "衛宗武",
    "paragraphs": [
      "依山構靖廬，雖陋亦可坐。",
      "幽林隔塵囂，邐迤八九嶞。",
      "時來友高士，一歲知幾過。",
      "野花薰醉醒，山鳥啼夢破。",
      "何莫匪真詮，豈爲崇小果。",
      "頗喜仙侶稠，可使玄風播。",
      "道腴足雋永，世味等涕唾。",
      "谷神儻不死，造物何能奈。",
      "多君從我游，白雲肯分卧。",
      "第嗟屋宅壞，殆類甑已墮。",
      "內煉悵莫成，服食其或可。",
      "伯陽丹鼎餘，刀圭分贈我。"
    ],
    "added_time": "2026-01-03 00:24:17"
  },
  {
    "source_file": "poet.song.193000.json",
    "title": "次花翁冬日三詩  其一",
    "author": "杜範",
    "paragraphs": [
      "料理新陽在此朝，休文但覺带寬腰。",
      "懶將漫刺巡門到，病怕時人舉酒邀。",
      "强裹青衫空自累，滿簪白髮不相饒。",
      "冥心久矣隨天付，九轉還丹不用燒。"
    ],
    "added_time": "2026-01-03 00:24:27"
  },
  {
    "source_file": "poet.tang.39000.json",
    "title": "同舊韻",
    "author": "韋莊",
    "paragraphs": [
      "大火收殘暑，清光漸惹襟。",
      "謝莊千里思，張翰五湖心。",
      "暮角迎風急，孤鐘向暝沈。",
      "露滋三徑草，日動四鄰碪。",
      "簟委班姬扇，蟬悲蔡琰琴。",
      "方愁丹桂遠，已怯二毛侵。",
      "甃石迴泉脈，移棊就竹陰。",
      "觸絲蛛墮網，避隼鳥投林。",
      "貌愧潘郎璧，文慙呂相金。",
      "但埋酆獄氣，未發爨桐音。",
      "靜笑劉琨舞，閑思阮籍吟。",
      "野花和雨斸，怪石入雲尋。",
      "跡竟終非切，幽閑且自任。",
      "趨時慙藝薄，託質仰恩深。",
      "美價方稀古，清名已絕今。",
      "既聞留縞帶，詎肯擲蓍簪。",
      "遲客虛高閣，迎僧出亂岑。",
      "壯心徒戚戚，逸足自駸駸。",
      "安羨倉中鼠，危同幕上禽。",
      "期君調鼎鼐，他日俟羊斟。"
    ],
    "added_time": "2026-01-03 00:24:34"
  },
  {
    "source_file": "poet.song.15000.json",
    "title": "江鄰幾沈文通二學士見過",
    "author": "梅堯臣",
    "paragraphs": [
      "東城車馬多，巷無蹄與轍。",
      "如何二賢豪，侵晨顧衰苶。",
      "喜言雨後凉，早暮脫炎熱。",
      "愛子屋室靜，塵土都已絕。",
      "不唯清耳目，亦粗養愚拙。",
      "江碑讀頭陁，沈賦賞雌霓。",
      "固知世德高，學問冠時哲。",
      "我慙於其間，荆華參蟻蛭。",
      "然推鵬鷃分，自足不少別。",
      "君歸邀此吟，把筆强搜抉。"
    ],
    "added_time": "2026-01-03 00:25:13"
  },
  {
    "source_file": "poet.song.15000.json",
    "title": "吳長文紫微見過",
    "author": "梅堯臣",
    "paragraphs": [
      "豈敢以貧賤，而輙傲賢貴。",
      "但恨門闌遥，赫日去可畏。",
      "瘦馬汗常流，寸步出無謂。",
      "是以逾十旬，景慕腸欲沸。",
      "近因秋雨來，纖纖有凉氣。",
      "九陌可以行，輕服可以衣。",
      "方將事請見，瘡足痛若䠊。",
      "忽枉騶騎過，顔厚言莫既。",
      "尚期新醪熟，還往襲經緯。",
      "乃知君子德，曩分替則未。"
    ],
    "added_time": "2026-01-03 00:25:13"
  },
  {
    "source_file": "poet.song.140000.json",
    "title": "送趙民則少監提舉二首  其一",
    "author": "楊萬里",
    "paragraphs": [
      "漢庭近日少宗盟，博選宗英副匠卿。",
      "高帝子孫誰宿德，翰林風月得先生。",
      "又持一節湖南去，政是三湘雁北征。",
      "但使遠民蒙福了，早歸詞禁賦新鶑。"
    ],
    "added_time": "2026-01-03 00:25:34"
  },
  {
    "source_file": "poet.song.208000.json",
    "title": "過南墅懷寒巖  其一",
    "author": "釋善珍",
    "paragraphs": [
      "年年散粟出朱門，狗盜雞鳴總受恩。",
      "空有玉棺歸碧落，更無紅粉哭黄昏。",
      "徧行苔蘚尋陳迹，擬倩梅花招醉魂。",
      "常恐丘原千載後，不生荆棘長蘭蓀。"
    ],
    "added_time": "2026-01-03 00:25:51"
  },
  {
    "source_file": "poet.song.208000.json",
    "title": "挽劉常簿贛州",
    "author": "釋善珍",
    "paragraphs": [
      "遠遊少負長卿才，晚亦乘車衣錦回。",
      "正喜瘴溪鰐移去，又驚遼海鶴歸來。",
      "祕書入社花簪帽，賓客分司酒滿杯。",
      "莫怪一麾不辭遠，吟詩要上鬰孤臺。"
    ],
    "added_time": "2026-01-03 00:25:51"
  },
  {
    "source_file": "poet.song.141000.json",
    "title": "和張功父榿木巴欖花韻",
    "author": "楊萬里",
    "paragraphs": [
      "南湖窠木已交加，種欖栽榿更北涯。",
      "生眼錯呼爲夜合，新鶑知不是桃花。",
      "綠陰四合藏雲屋，翠浪全機織素紗。",
      "桂隠主人臞見骨，不餐酥酪却餐茶。"
    ],
    "added_time": "2026-01-03 00:26:22"
  },
  {
    "source_file": "poet.song.105000.json",
    "title": "贈寶勝主僧",
    "author": "李處權",
    "paragraphs": [
      "木落山重重，溪長雨霏霏。",
      "雲慘傷客容，風饕裂征衣。",
      "我行已千里，恨無羽翰飛。",
      "倒帆近古寺，煙鐘深翠微。",
      "明軒快遠目，俛仰涵清輝。",
      "上人惠休輩，道眼與世遺。",
      "匡床竹火爐，翛然自忘機。",
      "餘生尚奔迫，所遇非所依。",
      "天地兵革滿，鄉闗音信稀。",
      "拊膺坐長嘯，歲晚將安歸。"
    ],
    "added_time": "2026-01-03 00:26:38"
  },
  {
    "source_file": "poet.song.105000.json",
    "title": "簡士特",
    "author": "李處權",
    "paragraphs": [
      "春來雨鳴屋，夜静雷破山。",
      "客子嘆身世，曷以舒心顔。",
      "高人不事事，結屋蒼翠間。",
      "松竹不改操，鴻鵠何由攀。",
      "想知於此時，齋扉猶未闗。",
      "短檠書史倦，危坐聽潺潺。"
    ],
    "added_time": "2026-01-03 00:26:38"
  },
  {
    "source_file": "poet.song.227000.json",
    "title": "坐對蘭菊有樵人獻石輪囷如雲亦鐵中錚錚也喜而成咏",
    "author": "舒岳祥",
    "paragraphs": [
      "老入遠公社，閑披貝葉文。",
      "移梅兼得月，買石看生雲。",
      "潭浄知魚數，煙青別鷺羣。",
      "平生有香癖，蘭菊勝爐薰。"
    ],
    "added_time": "2026-01-03 00:27:15"
  },
  {
    "source_file": "poet.song.218000.json",
    "title": "和野渡爲青溪賦",
    "author": "衛宗武",
    "paragraphs": [
      "好士不論親與疎，絕甘分少寧求餘。",
      "孔程一見便傾盖，懽如故舊其非歟。",
      "世多奇俊無南北，平昔可曾致佳客。",
      "吾鄉良友無出君，二仲之交猶欠一。",
      "青溪人瑞名聞揚，劍氣上射牛斗光。",
      "淋漓筆下走風雨，其勢浩浩聲浪浪。",
      "雙鵠俱堪儕野鶴，宜與翺翔天地廓。",
      "一爲羈羽一仝巢，羈者飛來慰寥寞。",
      "人生遇合天實爲，遠方朋來從爾思。",
      "但親益友非損友，何間新知與舊知。",
      "吾儕氣臭在投合，有來館粲須延納。",
      "不妨北海常開樽，豈但休源乃施榻。",
      "我家有竹門可款，植此不徒悅俗眼。",
      "批風抹月待嘉賓，絕勝肉食供朝晚。",
      "嵇呂交情雖似漆，千里相遇難再得。",
      "何如耆俊里社仝，時得親薰才學識。"
    ],
    "added_time": "2026-01-03 00:27:46"
  },
  {
    "source_file": "poet.song.218000.json",
    "title": "鶑花吟爲良友作",
    "author": "衛宗武",
    "paragraphs": [
      "羽族競繁聲，倉庚尤善鳴。",
      "喧啾百喙忽奏雅，盡洗盈耳箏竽音。",
      "芬菲芳事畢，木芍藥晚出。",
      "於中姚魏更傾城，掃退目前頳紫色。",
      "轉眼韶華便欲休，恨無長繩繫春留。",
      "一春嫵媚在花鳥，常恐易逐光陰流。",
      "浮蕩誰家挾彈子，飛丸巧中俄摧翅。",
      "封姨底事苦禁持，飄摇欲使無完蔕。",
      "可嗟凡卉與凡禽，遂情快意何紛紛。",
      "不思物惡傷其類，爾形爾氣非同羣。",
      "歲購名葩不常遇，日聽好音能幾度。",
      "寄與東君力遮護，勿使凋零同臭腐，不然辜負鶑花主。"
    ],
    "added_time": "2026-01-03 00:27:46"
  },
  {
    "source_file": "poet.song.237000.json",
    "title": "甲戌八月初九夜武康山中洪水驟發越十日漕司檄往檢澇",
    "author": "董嗣杲",
    "paragraphs": [
      "甲戌纒國哀，時屬秋八月。",
      "近輔餘英山，洪水中夜發。",
      "狼藉徹句雨，拔地殊飄忽。",
      "滔天肆奔迸，變幻起𡷾崒。",
      "徒步登縣樓，浩渺沉林樾。",
      "妖氛混澤氣，勢極火燄突。",
      "綿亘山下鄉，逃難想顛蹶。",
      "晨興雨更澍，邑屋已隉杌。",
      "髙跳空刺腸，何異覩溟渤。",
      "飄屍不可計，强者布竹筏。",
      "棲危或得命，其奈服食闕。",
      "號天天不聞，不若就滅没。",
      "瀑派裂青山，溪岸奔屍骨。",
      "杵臼埋虚沙，蛇虺出深窟。",
      "邊方乘孔殷，糜爛事征伐。",
      "民生不奠枕，復罹此酷罰。",
      "隠憂非一端，國脉存如髮。",
      "檢澇亦具文，民力各已竭。",
      "豈知坐困窮，終歲常矻矻。",
      "奉行亦漫爾，持論敢躐越。",
      "步步涉坑塹，路梗勞輿卒。",
      "歸愁强就床，魂夢隨恍惚。"
    ],
    "added_time": "2026-01-03 00:28:15"
  },
  {
    "source_file": "poet.song.237000.json",
    "title": "甲戌武康大水净林寺山門殿屋悉皆倒敝",
    "author": "董嗣杲",
    "paragraphs": [
      "仲秋秋陰合，壁落走鼯鼠。",
      "徹宵風雨驟，平地生洲渚。",
      "莫辨路與溪，廬舍失處所。",
      "净林古梵屋，木佛豈得禦。",
      "當門金剛惡，兹復化何許。",
      "方丈九旬僧，足廢不能舉。",
      "徘徊想舊歴，突突起沙嶼。",
      "遺闗茁芝菌，卧竹壓麻苧。",
      "山民窮無吿，謀食屢多阻。",
      "三鄉凡幾户，竟墮魚鼈侣。",
      "傷痛李生迂，捲盡牌頭墅。",
      "獨慨虚浮身，昏迷怯幽佇。",
      "上流未偃戈，戰血沍荆楚。",
      "近畿天示儆，歲月不我與。",
      "就食難下咽，酸恨徹心膂。"
    ],
    "added_time": "2026-01-03 00:28:15"
  },
  {
    "source_file": "poet.song.237000.json",
    "title": "趙南康可齋築屋武康孟保園池喬木極有思致東野故廬藉以表出感古傷今成重遊三十韻",
    "author": "董嗣杲",
    "paragraphs": [
      "東野英溪英，妙寄寒苦詩。",
      "里社今有井，誰構亭覆之。",
      "想彼異代賢，孤標奪葳蕤。",
      "可齋出帝冑，結廬探幽奇。",
      "分符廬山陽，歸葺園與池。",
      "髙懐敦薄俗，萬象共眇窺。",
      "惟憐時不與，舟壑忽夜移。",
      "身世付永擯，逸駕淪西馳。",
      "我此偶竊稍，荏苒垂三朞。",
      "兩獲憩絕境，真與浮世遺。",
      "牽裾古木底，洗屐官溪湄。",
      "想像貞曜公，淪落長安時。",
      "壯心侔元造，瀝思抽肝脾。",
      "衰謝入硬語，難以好爵縻。",
      "此鄉所自出，指點餘芳茨。",
      "相去五百年，隨勝營詩詞。",
      "清揚藉發揮，昧者迷藩籬。",
      "孟公能歸歟，趙侯今已而。",
      "罷酒聞清彈，眼在空涕洟。",
      "孰能經始初，欲綿無窮期。",
      "再傳至斯荒，曠望逝水悲。",
      "丘壑漫獨存，豈不重爾思。",
      "拘情失寢處，觸事逢乖離。",
      "無端菊帽破，不管西風吹。",
      "俛仰興替間，惟餘鷗鷺知。",
      "心遥歲年遒，行將謝塵羈。",
      "我窮吟更窮，逐逐亦已疲。",
      "有愧快士志，名盛位任卑。",
      "制愁遊學宫，弗讀國朴碑。",
      "四顧雲樹蒼，雅道誰扶持。"
    ],
    "added_time": "2026-01-03 00:28:15"
  },
  {
    "source_file": "poet.song.193000.json",
    "title": "鄭寧夫携詩什訪余併有贈篇聞其浙右之行詩以送",
    "author": "杜範",
    "paragraphs": [
      "何人剝啄扣雲關，袖有新詩數百篇。",
      "宮徵自調相和應，珠璣不揀盡光圓。",
      "昌黎薦士慙無路，東野盤空枉笑天。",
      "聞道二親猶未葬，知誰著眼爲渠憐。"
    ],
    "added_time": "2026-01-03 00:28:33"
  },
  {
    "source_file": "poet.song.150000.json",
    "title": "示師文",
    "author": "陳造",
    "paragraphs": [
      "樸樕已非材，骯髒遽成翁。",
      "生無適時具，何向不涂窮。",
      "頼結文字緣，人士飽過從。",
      "三年尉山邑，趣操有同風。",
      "博古得二臧，秀發仍兩鍾。",
      "蔣侯厚本學，落筆語更工。",
      "我卜當塗居，薪米耐闕供。",
      "從渠得琢磨，遺汝不己豐。",
      "士生在知道，寡陋難言功。",
      "會理貴博觀，受物由虛中。",
      "潢汙不揚漪，大江日傾東。",
      "遲汝草靈光，一觴壽乃公。"
    ],
    "added_time": "2026-01-03 00:28:49"
  },
  {
    "source_file": "poet.song.150000.json",
    "title": "辛丑春雪甚意有感",
    "author": "陳造",
    "paragraphs": [
      "歲序各司存，雪神庀厥終。",
      "度臘不成白，接春吹旱風。",
      "井脈青煙起，地毛黄埃蒙。",
      "東君借一怒，六合玄雲同。",
      "玉龍專獨夜，紵带縞長空。",
      "破曉欻三尺，山川積蘇中。",
      "宿麥頼一溉，園林潛動容。",
      "繄此玄冥事，春皇豈佻功。",
      "瘝官可辭責，代庖容非恭。",
      "風霜與暘雨，不時皆沴雺。",
      "即今雪擅春，何異雷鳴冬。",
      "方蘄焦槁息，未暇尤化工。",
      "緬懷虞周下，賢哲多不逢。",
      "權柄在掌握，秦越眎困窮。",
      "變故方沸渭，頃刻分吉凶。",
      "君子諉不謀，或非世用充。",
      "當知寸有長，琤琤即疇庸。",
      "鮒也肸土苴，顧能魯使東。",
      "鳶肩既歐刀，五孺各疏封。",
      "融約漫百數，不當劉係宗。",
      "稊稗實枵腹，常以歲不豐。",
      "奇疾待烏喙，參朮渠能攻。",
      "高位有不稱，坐令蛇爲龍。",
      "快意雖目前，道揆終厖茸。",
      "惟昔道興世，聖賢啟泰通。",
      "元凱森帝庭，十亂拱法宮。",
      "盡屏欺負徒，鯀兜變夷戎。",
      "此人如此雪，胡寧久長雄。",
      "小乖見睍期，適貽吾民痌。",
      "仰天欲三嘆，羲馭暾朝紅。"
    ],
    "added_time": "2026-01-03 00:28:49"
  },
  {
    "source_file": "poet.song.211000.json",
    "title": "以嗜酒愛風竹卜居此林泉爲韻作十小詩  其八",
    "author": "方岳",
    "paragraphs": [
      "吾心如鐵石，命則薄於紙。",
      "藉口見古人，則亦頼有此。"
    ],
    "added_time": "2026-01-03 00:28:56"
  },
  {
    "source_file": "poet.song.22000.json",
    "title": "蓬萊閣閒望寫懷",
    "author": "張伯玉",
    "paragraphs": [
      "越絕開華國，姚虞啟後昆。",
      "昔聞句允霸，今作帝王藩。",
      "地得東南重，山侔岳瀆尊。",
      "平湖來萬壑，翠袖列千門。",
      "市井魚鹽合，居人組繡繁。",
      "牙旗開物表，州宅倚雲根。",
      "六郡趨麟節，三峰出雉垣。",
      "秦游前事廢，禹畫舊書存。",
      "雁鶩來還去，鯨波吐復吞。",
      "菱歌秋溆遠，江信暮潮渾。",
      "石古寒松偃，樓危晝靄昏。",
      "冷光濃可截，秀色淨無痕。",
      "露嫋還堤柳，風飛列寺旛。",
      "深林藏杞梓，芳徑雜蘭蓀。",
      "巧笑花爭艷，嬉遊玉鬭溫。",
      "畫船鵰鷁迅，絳袖綺霞翻。",
      "有意皆行樂，無憂可蒔萱。",
      "鄉惟知俎豆，土亦賁丘樊。",
      "巨舶聯艘至，交衢百貸蕃。",
      "敲冰呈巧手，織素競交鴛。",
      "麗圃紅柑亞，通畦紫芋蹲。",
      "茶先春入焙，筍带雪黏盆。",
      "異萼隨時坼，清香觸處歕。",
      "吳趨慙種蠡，楚些陋湘沅。",
      "往事圖難盡，前修孰可援。",
      "風流王與謝，唱和白兼元。",
      "顧我棲儒竇，胡爲屬使鞬。",
      "迂疎非吏法，蹇淺是辭源。",
      "謬覽先生策，誰調伯氏塤。",
      "翦裁迷幅尺，追琢昧璵璠。",
      "學術何曾取，名場輒屢奔。",
      "技甘同鼫鼠，化敢望溟鯤。",
      "將幕閑留滯，烏臺誤選掄。",
      "埋輪慙避俗，折檻畏當軒。",
      "坎壈人奚顧，覊孤舌但捫。",
      "愛書疑有癖，怕事欲無言。",
      "薪米支離叟，蹄盂炙轂髠。",
      "一爲華省吏，三駕使君轓。",
      "蹭蹬慵成性，龍鍾病愈惛。",
      "因懷邸中紱，來訪道山園。",
      "稅鞅紅塵外，班條碧海垠。",
      "披襟澄沆瀣，緩带滌潺湲。",
      "樂歲歡康洽，高黌禮讓敦。",
      "南宮羅俊彥，東箭藹瑶琨。",
      "退食求凋弊，吹毛析滯寃。",
      "庖刀怯餘刃，櫑劍喜平反。",
      "重祿容虛受，期民肯憚煩。",
      "問賢思水薤，教俗養雞豚。",
      "䆉䅉西成稻，逍遥北海樽。",
      "吏符多鶴立，僚友盡鴻騫。",
      "詎聽棠陰頌，聊袪缿訟諠。",
      "行歌齊繫壤，坐嘯比啼猨。",
      "洞邃宜招隠，時清恥叫閽。",
      "囁嚅揮醉筆，傴僂曝晴暾。",
      "躡險齎長屐，尋幽叱短轅。",
      "窮通方自適，語默且休論。",
      "厭把詩筒發，欣逢酒帟掀。",
      "桔槹肥果茹，竹馬戲兒孫。",
      "以此爲官業，何由報主恩。",
      "冰霜徒勵操，淵谷可驚魂。",
      "蕙帳羞逋客，庭貆鄙素餐。",
      "行當解簪紱，歸老白雲邨。"
    ],
    "added_time": "2026-01-03 00:29:04"
  },
  {
    "source_file": "poet.song.167000.json",
    "title": "夜宿沙渦",
    "author": "趙蕃",
    "paragraphs": [
      "櫓折故難進，牽殊深足虞。",
      "百艱甘薄命，共濟頼同途。",
      "聚落强名地，并吞總是湖。",
      "遥遥聞吠犬，更問酒家酤。"
    ],
    "added_time": "2026-01-03 00:29:24"
  },
  {
    "source_file": "poet.song.158000.json",
    "title": "壽安撫伯父",
    "author": "樓鑰",
    "paragraphs": [
      "東樓德澤流無窮，我公挺生慶所鍾。",
      "瓊枝玉樹瑩精彩，迥然不墮風塵中。",
      "少年慷慨吐虹氣，文詞元不減儕輩。",
      "胸中妙藴經綸才，剸劇裁繁特餘事。",
      "曾從蓮幕試牛刀，舉城但識劉功曹。",
      "瀾翻薦口動天聽，一語便逾華衮褒。",
      "上方欲革嶺南弊，柬才果得吳刺史。",
      "不妨一勺飲貪泉，清德泠泠今可紀。",
      "憑軾雍容安七閩，列郡合詞稱得人。",
      "從茲十載秉麾節，坐令萬里回陽春。",
      "洞庭風月瀟湘雨，君王無復憂南顧。",
      "抗章乞得半生閑，遥指家山賦歸去。",
      "廟堂未肯閑宏材，大開東閤需公來。",
      "朝隨召節赴天闕，夜馳使馹歸長淮。",
      "廣陵卧治要汲直，金節熒煌照熊軾。",
      "底用腰纏十萬錢，且看身享二千石。",
      "忽思鱸膾寒菰羹，拂衣欲遂鄉關情。",
      "視去西陽如脫屣，意色蕭然同鬭生。",
      "畫船重泛西湖上，水光山色都無恙。",
      "主人管領東風回，故園桃李倍清爽。",
      "六鼇背負三山歸，輪囷老檜蒼龍姿。",
      "了無塵俗敗人意，棐几長物皆瑰奇。",
      "橫岸綸巾披鶴氅，神情直出羲皇上。",
      "塵事到頭曾不聞，卧聽歌臺傳煖響。",
      "百花堂前手自栽，興來一盃復一盃。",
      "人生亦欲自適爾，富貴於我何爲哉。",
      "中春况屬懸弧旦，史君亭榭風光煖。",
      "東君預借一分春，不許芳菲作春殿。",
      "綺羅香深初肆筵，弟兄酬酢盃相傳。",
      "此時更復惜一醉，君從何處拚垂蓮。",
      "五侯貴盛德未美，簪纓不滿高陽里。",
      "何如清白傳家風，奕世青氈盡朱紫。",
      "燕居今喜相比鄰，其如四海須陶鈞。",
      "羽書鼎來在朝夕，何數羔鴈徒成羣。",
      "芙蓉城中有仙宅，十洲三島環其側。",
      "此中樂不減商山，功成歸作茹芝客。"
    ],
    "added_time": "2026-01-03 00:29:47"
  },
  {
    "source_file": "poet.song.236000.json",
    "title": "春閨",
    "author": "周密",
    "paragraphs": [
      "嫩柳拖春眼眼愁，怨春人立柳邊樓。",
      "芳心已被流鶑說，手撚花枝暗點頭。"
    ],
    "added_time": "2026-01-03 00:30:00"
  },
  {
    "source_file": "poet.song.15000.json",
    "title": "和吳沖卿江鄰幾二學士王景彝舍人秋興",
    "author": "梅堯臣",
    "paragraphs": [
      "我謂蓬瀛客，清切不畏炎。",
      "及觀秋興篇，無遠此窮閻。",
      "乃知天地大，節候無愛嫌。",
      "寒不爲富減，暑不爲貧添。",
      "向者遭蒸炊，靡不同炮燖。",
      "西風吹雨至，凉氣何纖纖。",
      "霈然沃萬物，不更畢宿占。",
      "紈扇捉苦倦，盤冰得仍厭。",
      "蠅癡驅又來，蚊嚵喙猶尖。",
      "絺衣不復浹，醅醪壓初甜。",
      "客有憎壁蝎，客有困靴襜。",
      "一以磔爲喜，一以嬾自謙。",
      "唯有螭頭人，朝立宮殿簷。",
      "盛誇樓觀高，又極星斗瞻。",
      "予慙異羣公，歸意如陶潛。",
      "自念菊將坼，復思禾可鎌。",
      "舂禾作釀熟，獨邀影與蟾。",
      "此樂雖易有，彼榮安得兼。"
    ],
    "added_time": "2026-01-03 00:30:18"
  },
  {
    "source_file": "poet.song.55000.json",
    "title": "後圃",
    "author": "李之儀",
    "paragraphs": [
      "鵓鳩呼婦天欲雨，杏子退花鶑未雛。",
      "庭前已覺綠半毯，酒面忽有紅雙鳬。",
      "芳物戀客不忍去，主人好賢誰復如。",
      "會應百歲享此樂，何妨畫作重屏圖。"
    ],
    "added_time": "2026-01-03 00:30:20"
  },
  {
    "source_file": "poet.song.227000.json",
    "title": "哭匊田詩老  其二",
    "author": "舒岳祥",
    "paragraphs": [
      "本是攻文者，其如癖在詩。",
      "人皆尊島佛，我欲效宗師。",
      "廢圃營新屋，寒花带短籬。",
      "風流無此老，遺藁訪佳兒。"
    ],
    "added_time": "2026-01-03 00:30:50"
  },
  {
    "source_file": "poet.song.4000.json",
    "title": "謫居漢東撰曲",
    "author": "錢惟演",
    "paragraphs": [
      "城上風光鶑語亂，城下煙波春拍岸。",
      "綠楊芳草幾時休，淚眼愁腸先已斷。",
      "情懷漸變成衰晚，鸞鑑朱顔驚暗換。",
      "昔年多病厭芳樽，今日芳樽惟恐淺。"
    ],
    "added_time": "2026-01-03 00:31:29"
  },
  {
    "source_file": "poet.song.22000.json",
    "title": "鑑湖晚歸",
    "author": "張伯玉",
    "paragraphs": [
      "會稽太守無事時，緩带長作漁樵嬉。",
      "大航平榻引賓從，談笑晚從湖上歸。",
      "湖邊居人望簇簇，湖岸花木情依依。",
      "環峰晻靄天四垂，淥水蕩漾雙紅旗。",
      "城頭疊角已平西，船上樽酒含餘輝。",
      "冷風徐引江鵠飛，白雲迴首清猿啼。",
      "漁謳菱棹煙火微，使人却厭千騎隨。",
      "歸來樓閣上燈後，時覺天風清滿衣。"
    ],
    "added_time": "2026-01-03 00:31:43"
  },
  {
    "source_file": "poet.song.151000.json",
    "title": "春日客中二首  其二",
    "author": "陳造",
    "paragraphs": [
      "芳時已嘆鬢毛斑，何况棲棲客路間。",
      "杯酒故人千里隔，錦囊著語一春閑。",
      "燕鶑飛處頻回首，桃李香前合厚顔。",
      "昨夜東風貸庭竹，少容歸夢到家山。"
    ],
    "added_time": "2026-01-03 00:31:45"
  },
  {
    "source_file": "poet.song.151000.json",
    "title": "次韻程帥遊習池三首  其二",
    "author": "陳造",
    "paragraphs": [
      "清明勝賞尚容追，不減觴浮曲水時。",
      "坐覺晴雲戀歌扇，看供吟筆瀉天池。",
      "春光有底遽如許，酒量勉添些子兒。",
      "可但大堤民氣樂，啼鶑語燕共嬉嬉。"
    ],
    "added_time": "2026-01-03 00:31:45"
  },
  {
    "source_file": "poet.song.237000.json",
    "title": "酒邊憶去年苦病",
    "author": "董嗣杲",
    "paragraphs": [
      "發誓遊四方，言歸多自責。",
      "秋髙風浪險，懐家萬山隔。",
      "江北與江西，夢寐困行役。",
      "去年病褵褷，客死亦何惜。",
      "心空病自退，藥裹漫山積。",
      "今日秋又深，誰念饑凍逼。",
      "祗幸徤於酒，酒盡從墮幘。",
      "醒來聽談空，鳥啼晚峯碧。"
    ],
    "added_time": "2026-01-03 00:32:05"
  },
  {
    "source_file": "poet.song.237000.json",
    "title": "聞趙芳洲已歸武康梅廨",
    "author": "董嗣杲",
    "paragraphs": [
      "歸來慰我思，山疇稻田熟。",
      "雨驟不終朝，水退出平陸。",
      "梅廬暮色黯，欲入足尚縮。",
      "月地舉深杯，杯光泛纎菊。",
      "燈明不藉輝，來去絕慙恧。",
      "所恨懐寶迷，失計資薄禄。",
      "鄙人更曠縱，肯作阮途哭。",
      "有時得親書，多是不再讀。"
    ],
    "added_time": "2026-01-03 00:32:05"
  },
  {
    "source_file": "poet.song.237000.json",
    "title": "坐暑病初招汪學老醫次招黄平齋兩公枘鑿之甚病者反取多事而黄終奏藥績因有中秋共醉之約漫述長句",
    "author": "董嗣杲",
    "paragraphs": [
      "卧病不知暑，况在英溪隅。",
      "入京涉夜航，藥物艱所需。",
      "汪公業於醫，其實真癯儒。",
      "醫故不違理，非但以理拘。",
      "覽鏡面百皺，半月怯步趨。",
      "積憂那得解，肌瘠徒長吁。",
      "兹晨近秋中，疲憊憑杖扶。",
      "忽枉黄公駕，慰此困櫪駒。",
      "指我傴僂形，旦暮耽書劬。",
      "病源肇於心，證與芝术殊。",
      "所嗟露電如，滿歲罹艱虞。",
      "寒暑復見宼，閻浮可久圖。",
      "行止任天造，其或誚以迂。",
      "凉軒聆欬唾，眷眷非世娛。",
      "浮榮信飄風，况復假合軀。",
      "墮落焦熬坑，難煉六一爐。",
      "感公致湯饋，瀹盞浮雪腴。",
      "仙傳起死劑，頓醒爪髮枯。",
      "西風捲茅屋，篝燈竹窗孤。",
      "蔬腸轉陽脉，趣向歸酒壺。",
      "誰傳病退舍，可奈流俗徒。",
      "汪黄信可人，彼此皆枌榆。",
      "往締中秋盟，未卜月有無。",
      "因拈二公姓，激我懐東都。"
    ],
    "added_time": "2026-01-03 00:32:05"
  },
  {
    "source_file": "poet.song.208000.json",
    "title": "代趙景賢和林定庵韻",
    "author": "釋善珍",
    "paragraphs": [
      "閑携竹杖過橫塘，碧藕無花葉更香。",
      "齋後隨僧同洗鉢，醉中得句旋投囊。",
      "魚沈似厭池光靜，禽語如欣樹影凉。",
      "更欲招邀鷗鷺伴，菰蒲深處共平章。"
    ],
    "added_time": "2026-01-03 00:32:12"
  },
  {
    "source_file": "poet.song.244000.json",
    "title": "杭州雜詩和林石田  其一八",
    "author": "汪元量",
    "paragraphs": [
      "世變長椎髻，時更短後衣。",
      "魏庭翁仲泣，唐殿子孫非。",
      "樹禿鴉爭集，梁空燕自歸。",
      "斷橋春已暮，無頼柳花飛。"
    ],
    "added_time": "2026-01-03 00:32:17"
  },
  {
    "source_file": "poet.tang.4000.json",
    "title": "從軍中行路難二首 一",
    "author": "駱賓王",
    "paragraphs": [
      "君不見封狐雄虺自成羣，馮深負固結妖氛。",
      "玉璽分兵徵惡少，金壇受律動將軍。",
      "將軍擁旄宣廟略，戰士橫行靜夷落。",
      "長驅一息背銅梁，直指三巴登劍閣。",
      "閣道岧嶤起戍樓，劍門遙裔俯靈丘。",
      "邛關九折無平路，江水雙源有急流。",
      "征役無期返，他鄉歲華晚。",
      "杳杳丘陵出，蒼蒼林薄遠。",
      "途危紫蓋峰，路澀青泥坂。",
      "去去指哀牢，行行入不毛。",
      "絕壁千里險，連山四望高。",
      "中外分區宇，夷夏殊風土。",
      "交趾枕南荒，昆彌臨北戶。",
      "川原繞毒霧，溪谷多淫雨。",
      "行潦四時流，崩查千歲古。",
      "漂梗飛蓬不自安，捫藤引葛度危巒。",
      "昔時聞道從軍樂，今日方知行路難。",
      "滄江綠水東流駛，炎洲丹徼南中地。",
      "南中南斗映星河，秦川秦塞阻煙波。",
      "三春邊地風光少，五月瀘中瘴癘多。",
      "朝驅疲斥候，夕息倦樵歌。",
      "向月彎繁弱，連星轉太阿。",
      "重義輕生懷一顧，東伐西征凡幾度。",
      "夜夜朝朝斑鬢新，年年歲歲戎衣故。",
      "灞城隅，滇池水。",
      "天雅望轉積，地際行無已。",
      "徒覺炎涼節物非，不知關山千萬里。",
      "棄置勿重陳，征行多苦辛。",
      "且悅清笳楊柳曲，詎憶芳園桃李人。",
      "絳節朱旗分白羽，丹心白刃酬明主。",
      "但令一被君王知，誰憚三邊征戰苦。",
      "行路難，幾千端。",
      "無復歸雲憑短翰，空餘望日想長安。"
    ],
    "added_time": "2026-01-03 00:32:43"
  },
  {
    "source_file": "poet.tang.4000.json",
    "title": "從軍中行路難二首 二",
    "author": "駱賓王",
    "paragraphs": [
      "君不見玉關塵色暗邊庭，銅鞮雜虜寇長城。",
      "天子按劍徵餘勇，將軍受脤事橫行。",
      "七德龍韜開玉帳，千里鼉鼓壘金鉦。",
      "陰山苦霧埋高壘，交河孤月照連營。",
      "連營去去無窮極，擁斾遙遙過絕國。",
      "陣雲朝結晦天山，寒沙夕漲迷疎勒。",
      "龍鱗水上開魚貫，馬首山前振雕翼。",
      "長驅萬里讋祈連，分麾三命武功宣。",
      "百發烏號遙碎柳，七尺龍文迥照蓮。",
      "春來秋去移灰琯，蘭閨柳市芳塵斷。",
      "雁門迢遞尺書稀，鴛被相思雙帶緩。",
      "行路難，行路難，誓令氛祲靜臯蘭。",
      "但使封侯龍頟貴，詎隨中婦鳳樓寒。"
    ],
    "added_time": "2026-01-03 00:32:43"
  },
  {
    "source_file": "poet.tang.4000.json",
    "title": "帝京篇",
    "author": "駱賓王",
    "paragraphs": [
      "山河千里國，城闕九重門。",
      "不覩皇居壯，安知天子尊。",
      "皇居帝里崤函谷，鶉野龍山侯甸服。",
      "五緯連影集星躔，八水分流橫地軸。",
      "秦塞重關一百二，漢家離宮三十六。",
      "桂殿嶔岑對玉樓，椒房窈窕連金屋。",
      "三條九陌麗城隈，萬戶千門平旦開。",
      "複道斜通鳷鵲觀，交衢直指鳳皇臺。",
      "劍履南宮入，簪纓北闕來。",
      "聲名冠寰宇，文物象昭回。",
      "鉤陳肅蘭戺，璧沼浮槐市。",
      "銅羽應風回，金莖承露起。",
      "校文天祿閣，習戰昆明水。",
      "朱邸抗平臺，黃扉通戚里。",
      "平臺戚里帶崇墉，炊金饌玉待鳴鐘。",
      "小堂綺帳三千戶，大道青樓十二重。",
      "寶蓋雕鞍金絡馬，蘭窗繡柱玉盤龍。",
      "繡柱璇題粉壁映，鏘金鳴玉王侯盛。",
      "王侯貴人多近臣，朝遊北里暮南鄰。",
      "陸賈分金將讌喜，陳遵投轄正留賓。",
      "趙李經過密，蕭朱交結親。",
      "丹鳳朱城白日暮，青牛紺幰紅塵度。",
      "俠客珠彈垂楊道，倡婦銀鉤采桑路。",
      "倡家桃李自芳菲，京華遊俠盛輕肥。",
      "延年女弟雙鳳入，羅敷使君千騎歸。",
      "同心結縷帶，連理織成衣。",
      "春朝桂尊尊百味，秋夜蘭燈燈九微。",
      "翠幌珠簾不獨映，清歌寶瑟自相依。",
      "且論三萬六千是，寧知四十九年非。",
      "古來榮利若浮雲，人生倚伏信難分。",
      "始見田竇相移奪，俄聞衞霍有功勳。",
      "未厭金陵氣，先開石槨文。",
      "朱門無復張公子，灞亭誰畏李將軍。",
      "相顧百齡皆有待，居然萬化咸應改。",
      "桂枝芳氣已銷亡，柏梁高宴今何在？",
      "春去春來苦自馳，爭名爭利徒爾爲。",
      "久留郎署終難遇，空掃相門誰見知。",
      "當時一旦擅豪華，自言千載長驕奢。",
      "倏忽摶風生羽翼，須臾失浪委泥沙。",
      "黃雀徒巢桂，青門遂種瓜。",
      "黃金銷鑠素絲變，一貴一賤交情見。",
      "紅顏宿昔白頭新，脫粟布衣輕故人。",
      "故人有湮淪，新知無意氣。",
      "灰死韓安國，羅傷翟廷尉。",
      "已矣哉，歸去來。",
      "馬卿辭蜀多文藻，揚雄仕漢乏良媒。",
      "三冬自矜誠足用，十年不調幾邅回。",
      "汲黯薪逾積，孫弘閣未開。",
      "誰惜長沙傅，獨負洛陽才。"
    ],
    "added_time": "2026-01-03 00:32:43"
  },
  {
    "source_file": "poet.tang.4000.json",
    "title": "疇昔篇",
    "author": "駱賓王",
    "paragraphs": [
      "少年重英俠，弱歲賤衣冠。",
      "既託寰中賞，方承膝下歡。",
      "遨遊灞水曲，風月洛城端。",
      "且知無玉饌，誰肯逐金丸。",
      "金丸玉饌盛繁華，自言輕侮季倫家。",
      "五霸爭馳千里馬，三條競騖七香車。",
      "掩映飛軒乘落照，參差步障引朝霞。",
      "池中舊水如懸鏡，屋裏新妝不讓花。",
      "意氣風雲倏如昨，歲月春秋屢回薄。",
      "上苑頻經柳絮飛，中園幾見梅花落。",
      "當時門客今何在？疇昔交朋已疎索。",
      "莫教憔悴損容儀，會得高秋雲霧廓。",
      "淹留坐帝鄉，無事積炎涼。",
      "一朝披短褐，六載奉長廊。",
      "賦文慙昔馬，執戟歎前揚。",
      "揮戈出武帳，荷筆入文昌。",
      "文昌隱隱皇城裏，由來奕奕多才子。",
      "潘陸詞鋒駱驛飛，張曹翰苑縱橫起。",
      "卿相未曾識，王侯寧見擬。",
      "垂釣甘成白首翁，負薪何處逢知己？",
      "判將運命賦窮通，從來奇舛任西東。",
      "不應永棄同芻狗，且復飄颻類轉蓬。",
      "容鬢年年異，春華歲歲同。",
      "榮觀未盡禮，徇主欲申功。",
      "脂車秣馬辭鄉國，縈轡西南使邛僰。",
      "玉壘銅梁不易攀，地角天涯眇難測。",
      "鶯囀蟬吟有悲望，鴻來雁度無音息。",
      "陽關積霧萬里昏，劍閣連山千種色。",
      "蜀路何悠悠，岷峯阻且修。",
      "回腸隨九折，迸淚連雙流。",
      "寒光千里暮，露氣二江秋。",
      "長途看束馬，平水且沈牛。",
      "華陽舊地標神制，石鏡蛾眉真秀麗。",
      "諸葛才雄已號龍，公孫躍馬輕稱帝。",
      "五丁卓犖多奇力，四士英靈富文藝。",
      "雲氣橫開八陣形，橋形遙分七星勢。",
      "川平煙霧開，遊戲錦城隈。",
      "墉高龜望出，水淨雁文回。",
      "尋姝入酒肆，訪客上琴臺。",
      "不識金貂重，偏惜玉山頹。",
      "他鄉冉冉消年月，帝里沈沈限城闕。",
      "不見猿聲助客啼，唯聞旅思將花發。",
      "我家迢遞關山裏，關山迢遞不可越。",
      "故園梅柳尚餘春，來時勿使芳菲歇。",
      "解鞅欲言歸，執袂愴多違。",
      "北梁俱握手，南浦共沾衣。",
      "別情傷去蓋，離念惜徂輝。",
      "知音何所托，木落雁南飛。",
      "回來望平陸，春來酒應熟。",
      "相將菌閣臥青溪，且用藤杯泛黃菊。",
      "十年不調爲貧賤，百日屢遷隨倚伏。",
      "祗爲須求負郭田，使我再干州縣祿。",
      "百年鬱鬱少騰遷，萬里遙遙入鏡川。",
      "涘江拂潮衝白日，淮海長波接遠天。",
      "叢竹凝朝露，孤山起暝煙。",
      "賴有邊城月，常伴客旌懸。",
      "東南美箭稱吳會，名都隱軫三江外。",
      "塗山執玉應昌期，曲水開襟重文會。",
      "仙鏑流音鳴鶴嶺，寶劍分輝落蛟瀨。",
      "未看白馬對蘆芻，且覺浮雲似車蓋。",
      "江南節序多，文酒屢經過。",
      "共踏春江曲，俱唱采菱歌。",
      "舟移疑入鏡，棹舉若乘波。",
      "風光無限極，歸檝礙池荷。",
      "眺聽烟霞正流眄，即從王事歸艫轉。",
      "芝田花月屢裴回，金谷佳期重遊衍。",
      "登高北望嗤梁叟，憑軾西征想潘掾。",
      "峯開華岳聳疑蓮，水激龍門急如箭。",
      "人事謝光陰，俄遭霜露侵。",
      "偷存七尺影，分沒九泉深。",
      "窮途行泣玉，憤路未藏金。",
      "茹荼空有歎，懷橘獨傷心。",
      "年來歲去成銷鑠，懷抱心期漸寥落。",
      "挂冠裂冕已辭榮，南畝東臯事耕鑿。",
      "賓階客院常疏散，蓬徑柴扉終寂寞。",
      "自有林泉堪隱棲，何必山中事丘壑。",
      "我住青門外，家臨素滻濱。",
      "遙瞻丹鳳闕，斜望黑龍津。",
      "荒衢通獵騎，窮巷抵樵輪。",
      "時有桃源客，來訪竹林人。",
      "昨夜琴聲奏悲調，旭旦含顰不成笑。",
      "果乘驄馬發囂書，復道郎官稟綸誥。",
      "冶長非罪曾縲絏，長孺然灰也經溺。",
      "高門有閱不圖封，峻筆無聞歛敷妙。",
      "適離京兆謗，還從御史彈。",
      "炎威資夏景，平曲況秋翰。",
      "畫地終難入，書空自不安。",
      "吹毛未可待，搖尾且求餐。",
      "丈夫坎壈多愁疾，契闊迍邅盡今日。",
      "慎罰寧憑兩造辭，嚴科直挂三章律。",
      "鄒衍銜悲繫燕獄，李斯抱怨拘秦桎。",
      "不應白髮頓成絲，直爲黃沙暗如漆。",
      "紫禁終難呌，朱門不易排。",
      "驚魂聞葉落，危魄逐輪埋。",
      "霜威遙有厲，雪[枉]遂無階。",
      "含冤欲誰道，飲氣獨居懷。",
      "忽聞驛使發關東，傳道天波萬里通。",
      "涸鱗去轍還遊海，幽禽釋網便翔空。",
      "舜澤堯曦方有極，讒言巧佞儻無窮。",
      "誰能跼迹依三輔，會就商山訪四翁。"
    ],
    "added_time": "2026-01-03 00:32:43"
  },
  {
    "source_file": "poet.tang.4000.json",
    "title": "豔情代郭氏荅盧照鄰",
    "author": "駱賓王",
    "paragraphs": [
      "迢迢芊路望芝田，眇眇函關恨蜀川。",
      "歸雲已落涪江外，還雁應過洛水瀍。",
      "洛水傍連帝城側，帝宅層甍垂鳳翼。",
      "銅駝路上柳千條，金谷園中花幾色。",
      "柳葉園花處處新，洛陽桃李應芳春。",
      "妾向雙流窺石鏡，君住三川守玉人。",
      "此時離別那堪道，此日空牀對芳沼。",
      "芳沼徒遊比目魚，幽徑還生拔心艸。",
      "流風回雪儻便娟，驥子魚文實可憐。",
      "擲果河陽君有分，貨酒成都妾亦然。",
      "莫言貧賤無人重，莫言富貴應須種。",
      "綠珠猶得石崇憐，飛燕曾經漢皇寵。",
      "良人何處醉縱橫？直如循默守空名。",
      "倒提新縑成慊慊，翻將故劍作平平。",
      "離前吉夢成蘭兆，別後啼痕上竹生。",
      "別日分明相約束，已取宜家成誡勖。",
      "當時擬弄掌中珠，豈謂先摧庭際玉。",
      "悲鳴五里無人問，腸斷三聲誰爲續。",
      "思君欲上望夫臺，端居懶聽將雛曲。",
      "沈沈落日向山低，檐前歸燕竝頭栖。",
      "抱膝當窗看夕兔，側耳空房聽曉雞。",
      "舞蝶臨階秪自舞，啼鳥逢人亦助啼。",
      "獨坐傷孤枕，春來悲更甚。",
      "峨眉山上月如眉，濯錦江中霞似錦。",
      "錦字回文欲贈君，劍壁層峰自糾紛。",
      "平江淼淼分清浦，長路悠悠間白雲。",
      "也知京洛多佳麗，也知山岫遙虧蔽。",
      "無那短封即疎索，不在長情守期契。",
      "傳聞織女對牽牛，相望重河隔淺流。",
      "誰分迢迢經兩歲，誰能脈脈待三秋。",
      "情知唾井終無理，情知覆水也難收。",
      "不復下山能借問，更向盧家字莫愁。"
    ],
    "added_time": "2026-01-03 00:32:43"
  },
  {
    "source_file": "poet.song.123000.json",
    "title": "春貼子詞 皇后閣五首 其二",
    "author": "周麟之",
    "paragraphs": [
      "露沐千門柳，風縈九畹蘭。",
      "會聽鶑出谷，行傍采桑壇。"
    ],
    "added_time": "2026-01-03 00:33:17"
  },
  {
    "source_file": "poet.song.236000.json",
    "title": "積慶山訪金蓀壁",
    "author": "周密",
    "paragraphs": [
      "松香竹粉午陰清，閑玩幽芳靜聽鶑。",
      "誰在白雲堆裏住，忽聞山半讀書聲。"
    ],
    "added_time": "2026-01-03 00:33:45"
  },
  {
    "source_file": "poet.song.151000.json",
    "title": "春雨贈陳主管",
    "author": "陳造",
    "paragraphs": [
      "初宵微月尚窺簷，雨脚斜斜曉入簾。",
      "春謝歡悰風處減，愁將老色鏡中添。",
      "頗思甫里陪觴詠，不嘆周南更滯淹。",
      "倚頼宗盟慰牢落，得閑詩筆未妨拈。"
    ],
    "added_time": "2026-01-03 00:34:05"
  },
  {
    "source_file": "poet.song.4000.json",
    "title": "送高學士知越",
    "author": "錢惟演",
    "paragraphs": [
      "粉署爲郎鬢雪侵，酒酣風駛惜分襟。",
      "雲迷水館春旗潤，樹繞山城暝角深。",
      "下擔挂鈎傳密意，渡江桃葉聽遺音。",
      "孤鶑啼罷芳心歇，倦翼因君憶故林。"
    ],
    "added_time": "2026-01-03 00:34:07"
  },
  {
    "source_file": "poet.song.4000.json",
    "title": "送張無夢歸天台山",
    "author": "錢惟演",
    "paragraphs": [
      "金庭霞標雲半中，巖扉澗戶凌太空。",
      "飄飄靈氣際浮景，蟬蛻萬物乘高風。",
      "吾君當天坐環極，物色異人方側席。",
      "豈因垂釣識羔裘，不假張羅得鳬舄。",
      "恩深況遇千齡旦，威顔咫尺隆宸盼。",
      "問政應同牧馬言，臨軒幾動猶龍嘆。",
      "方瞳玉骨本無羈，馳烟馭氣思東歸。",
      "江南芳草正無際，林下羣鶑猶亂飛。",
      "浮丘挹袂去何處，五芝同曉仙露晞。",
      "人間祕境不可識，千載宸章煥巖壁。"
    ],
    "added_time": "2026-01-03 00:34:07"
  },
  {
    "source_file": "poet.song.158000.json",
    "title": "靈壁道傍怪石",
    "author": "樓鑰",
    "paragraphs": [
      "飽聞茲山産奇石，東南寶之如尺璧。",
      "誰知狼藉亂如麻，往往嵌空類鑱刻。",
      "長安東風萬歲山，搜抉珍怪窮人間。",
      "汴流一舸載數輩，徑上艮嶽增孱顔。",
      "當時巧匠斲山骨，寘之河干高突兀。",
      "干戈動地胡塵飛，坐使奇材成棄物。",
      "君不見黄金橫带號神運，不數臺城拜三品。",
      "只今零落荒草中，萬古淒涼有遺恨。",
      "木人漂漂不如土，坐閲興亡知幾許。",
      "行人沉嘆馬不前，石雖不言恐能語。"
    ],
    "added_time": "2026-01-03 00:34:10"
  },
  {
    "source_file": "poet.song.227000.json",
    "title": "十六夜月蝕既",
    "author": "舒岳祥",
    "paragraphs": [
      "蝦蟆新食月，金餠曲如鈎。",
      "天道終還舊，書生自隠憂。",
      "星辰秋後爛，河漢夜深流。",
      "我欲騎鵬背，乘風閲九州。"
    ],
    "added_time": "2026-01-03 00:34:22"
  },
  {
    "source_file": "poet.song.140000.json",
    "title": "景靈宮聞子規",
    "author": "楊萬里",
    "paragraphs": [
      "今年未有子規聲，忽向宮中樹上鳴。",
      "告訴落花春不管，裴回曉月恨難平。",
      "斜風細雨又三月，柳絮浮雲空一生。",
      "豈不懷歸歸未得，倩渠傳語故園鶑。"
    ],
    "added_time": "2026-01-03 00:34:22"
  },
  {
    "source_file": "poet.song.73000.json",
    "title": "次韵春日寄山中故友二首  其二",
    "author": "饒節",
    "paragraphs": [
      "雨過殘春一掃空，哦詩自遶菊蘭叢。",
      "詩成封寄山中舊，風靜鶑啼日破中。"
    ],
    "added_time": "2026-01-03 00:34:37"
  },
  {
    "source_file": "poet.song.148000.json",
    "title": "游蘆峰分韻得盡字",
    "author": "朱熹",
    "paragraphs": [
      "蘆山一何高，上上不可盡。",
      "我行獨忘疲，泉石有招引。",
      "須臾出蒙密，矯首眺無畛。",
      "已謂極崢嶸，仰視猶隠嶙。",
      "新齋小休憩，餘力更勉黽。",
      "東峰切霄漢，首夏正凄緊。",
      "杖策同攀躋，極目散幽窘。",
      "萬里俯連環，千里瞰孤隼。",
      "因知平生懷，未與塵慮泯。",
      "歸塗采薇蕨，晚餉雜蔬筍。",
      "笑謂同來人，此願天所允。",
      "獨往會淹留，寒棲甘菌蠢。",
      "山阿子慕予，無憂勒回軫。"
    ],
    "added_time": "2026-01-03 00:34:56"
  },
  {
    "source_file": "poet.song.208000.json",
    "title": "首夏",
    "author": "釋善珍",
    "paragraphs": [
      "首夏山中風物和，不妨老子小婆娑。",
      "竹亭晴坐燕泥少，花逕曉行蛛網多。",
      "雲表危峯干北斗，道傍古樹識東坡。",
      "匡廬深處堪歸隠，歲月瀾翻奈老何。"
    ],
    "added_time": "2026-01-03 00:35:00"
  },
  {
    "source_file": "poet.song.15000.json",
    "title": "次韻答德化尉郭功甫遂以送之",
    "author": "梅堯臣",
    "paragraphs": [
      "江南有嘉禽，乘春弄清吭。",
      "流音入我耳，慰愜若獲貺。",
      "朝聽已孤高，暮聽轉幽曠。",
      "何多燕雀羣，聲跡不相傍。",
      "始聞汾陽生，文行衆所諒。",
      "獨哦青山間，悼古或悲愴。",
      "棄官不屈人，頗學陶元亮。",
      "是時予愛之，顔采莫得望。",
      "倏然能見過，遠涉丹湖浪。",
      "袖携一卷詩，行橐更無長。",
      "固與俗人殊，於焉識敦尚。",
      "嗟嗟二千石，不知子所向。",
      "駭子發論高，萬仞聳孤嶂。",
      "又如决河湍，捧土安可障。",
      "吾方歎瓌材，恨未逢良匠。",
      "信哉騏驥駒，誰用伯樂相。",
      "自從昔還朝，汩汩走俗狀。",
      "未嘗寄子書，子言今行行。",
      "亦似昧相知，曾非事高閌。",
      "把筆誠不勤，强意乃爲妄。",
      "茲晨去湓城，聊以和子唱。",
      "子辭猶瀑布，敢挹不知量。"
    ],
    "added_time": "2026-01-03 00:35:24"
  },
  {
    "source_file": "poet.song.105000.json",
    "title": "將遊西池偶書",
    "author": "李處權",
    "paragraphs": [
      "去年客中愁，忽忽意未伸。",
      "歸來媚兒曹，行樂猶及辰。",
      "融怡帝鄉日，浩蕩天街春。",
      "物色豈不好，所思難重陳。",
      "婉孌有能事，朱絃妙通神。",
      "從容蘭臭言，事事皆可人。",
      "關河一乖隔，夢想清洛濵。",
      "況乃行止間，愧負匏瓜身。",
      "情隨節物改，事逐風景新。",
      "躊躇不自釋，淥酒徒芳辛。",
      "明朝更牽强，接踵肥馬塵。",
      "凌波固可慕，解佩良無因。",
      "青翼不復來，悵望瑶池津。"
    ],
    "added_time": "2026-01-03 00:35:34"
  },
  {
    "source_file": "poet.song.105000.json",
    "title": "紀鶴",
    "author": "李處權",
    "paragraphs": [
      "青松百尺餘，宛彼山之陲。",
      "白鶴巢其高，皂鶴巢其卑。",
      "紅鶴不敢來，下巢楓樹枝。",
      "陽春一動蕩，百鳥俱蕃孽。",
      "綢繆各盡力，草草成藩籬。",
      "卵翼與哺育，不媿烏鳥慈。",
      "清晨求食去，鼓翼遠奮飛。",
      "斯須復來還，亦有蛇鱣隨。",
      "引頸鳴相呼，所憂非渇饑。",
      "不日毛羽成，頡頏下陂池。",
      "浴之以清泠，弄影相娱嬉。",
      "既久遂不來，遠舉將何之。",
      "高山與深林，浩蕩信所歸。",
      "明年又當至，復作今所爲。",
      "我爲唐虞世，鳥巢何所窺。",
      "亂來纒兵火，殺氣滿四維。",
      "人群失安居，恨無羽翰施。",
      "偶此共偷生，偪仄何可辭。",
      "憂患亦所同，去就可弗思。",
      "網羅非爾事，彈射不爾私。",
      "近辭燕雀喧，遠與鴻鵠期。",
      "相望在寥廓，大翮如雲垂。",
      "時來松樹間，聽我哦此詩。"
    ],
    "added_time": "2026-01-03 00:35:34"
  },
  {
    "source_file": "poet.song.105000.json",
    "title": "玉簪花",
    "author": "李處權",
    "paragraphs": [
      "秋露日以繁，秋氣日以清。",
      "愛此堂下花，色好香滿庭。",
      "藉之青玉葉，表以白玉英。",
      "微風過披拂，小雨來滋榮。",
      "我老味更薄，與世無復情。",
      "頽然衰病餘，見花猶眼明。",
      "俗客不到門，取琴花前横。",
      "小童爲席地，取酒花前傾。",
      "昔人工比物，言簪豈虚名。",
      "願登君子首，雅與冠弁并。"
    ],
    "added_time": "2026-01-03 00:35:34"
  },
  {
    "source_file": "poet.song.167000.json",
    "title": "懷明叔三首  其二",
    "author": "趙蕃",
    "paragraphs": [
      "紛紛閲投刺，往往盡冠儒。",
      "歲晚見松柏，火炎知碔砆。",
      "寒廳憐我獨，玉趾頼君迂。",
      "政爾如修竹，何能一日無。"
    ],
    "added_time": "2026-01-03 00:35:34"
  },
  {
    "source_file": "poet.song.182000.json",
    "title": "董侍郎山園燕樓宗丞",
    "author": "戴復古",
    "paragraphs": [
      "旌旗千騎擁春華，傾動臨川十萬家。",
      "皂蓋出郊因問柳，紫荷領客共看花。",
      "罇前人唱鶑隨唱，堂下吏衙蜂亦衙。",
      "寄語風流賢太守，好留醉墨伴烟霞。"
    ],
    "added_time": "2026-01-03 00:35:57"
  },
  {
    "source_file": "poet.song.218000.json",
    "title": "宣妙墳院古柏",
    "author": "衛宗武",
    "paragraphs": [
      "古來喬木産墓宅，新甫之儔匪凡質。",
      "風梳雨沐三百年，聳壑昂霄過千尺。",
      "孤標屹立獨擎天，繁柯偏重常傾日。",
      "蒼皮剝落節理堅，挺挺長虬初蛻骨。",
      "我來屢見此崛奇，摩挲老眼增雙碧。",
      "吁嗟松檟幾遷易，拱者芟夷新者茁。",
      "青青惟此貫四時，物換人非飽更歷。",
      "栽培意有天地根，不然守護資神物。",
      "須知碩果不徒存，天佑吾宗當默識。",
      "公侯復始此其符，衮衮人英須輩出。",
      "偉才未許萬牛挽，香葉擬留孤鳳集。",
      "千秋要與此山存，世世宗盟共封植。"
    ],
    "added_time": "2026-01-03 00:36:13"
  },
  {
    "source_file": "poet.song.150000.json",
    "title": "次韻梁教章宰喜雪  其一",
    "author": "陳造",
    "paragraphs": [
      "袖手飛雪前，徒有風雅渴。",
      "久親無言子，此興今莫遏。",
      "兩君壯藻思，詩柄專殺活。",
      "可須龍伯睡，驪珠乃平奪。",
      "長翁久荒廢，坐受兒女聒。",
      "愁城正合圍，醉鄉况禁謁。",
      "詩來起我敬，一嫡眇衆孽。",
      "此雪更此詩，清晤乃細閲。",
      "晶熒盤走圓，便旋玉爲屑。",
      "汛掃無惡氛，肯綮有妙割。",
      "解頤得匡鼎，和羹本商說。",
      "技癢吐復吞，正恐誚燕說。",
      "山城僧舍似，休務况佳節。",
      "可疎觸寒過，一笑卷蕉葉。",
      "作詩供捧腹，巴唱酬白雪。"
    ],
    "added_time": "2026-01-03 00:36:29"
  },
  {
    "source_file": "poet.song.150000.json",
    "title": "次韻梁教章宰喜雪  其三",
    "author": "陳造",
    "paragraphs": [
      "平時豪飲興，人議老羌渴。",
      "駿蹄就康莊，中有谿澗遏。",
      "俛仰三十年，僅作扶病活。",
      "樂事生無幾，造物忍見奪。",
      "謝安晚多感，正頼簫鼓聒。",
      "胡姬賣酒地，緬想不容謁。",
      "即今少年夢，尚苦法士孽。",
      "兩君詩酒豪，將壇最閥閲。",
      "左顧得投轄，勝譚看吐屑。",
      "雪天僕爲更，盤飯鮮粗割。",
      "共憐后山窮，塊處但禪說。",
      "一飽共此客，矜向鄰里說。",
      "問疾不厭頻，他費尚可節。",
      "官塗計離合，江海浮一葉。",
      "別期後歸燕，光陰等消雪。"
    ],
    "added_time": "2026-01-03 00:36:29"
  },
  {
    "source_file": "poet.song.32000.json",
    "title": "秋雲",
    "author": "王安石",
    "paragraphs": [
      "秋雲放雨靜山林，萬壑崩湍共一音。",
      "欲記荒寒無善畫，頼傳悲壯有能琴。"
    ],
    "added_time": "2026-01-03 00:36:39"
  },
  {
    "source_file": "poet.tang.29000.json",
    "title": "將赴京留贈僧院",
    "author": "許渾",
    "paragraphs": [
      "九衢塵土遞追攀，馬跡軒車日暮間。",
      "玄髪盡驚爲客換，白頭曾見幾人閑。",
      "空悲浮世雲無定，多感流年水不還。",
      "謝却從前受恩地，歸來依止叩禪關。"
    ],
    "added_time": "2026-01-03 00:37:08"
  },
  {
    "source_file": "poet.song.151000.json",
    "title": "次韻謝程帥復遊習池見寄二首  其一",
    "author": "陳造",
    "paragraphs": [
      "名園壯觀還前日，禊事追遊可後時。",
      "試問繡筵張綠野，何如詩客到昆池。",
      "綺羅香外鶑偷眼，花柳稀間鳥哢兒。",
      "定許此民同此樂，春城無處不嬉嬉。"
    ],
    "added_time": "2026-01-03 00:37:21"
  },
  {
    "source_file": "poet.song.151000.json",
    "title": "次韻謝程帥復遊習池見寄二首  其二",
    "author": "陳造",
    "paragraphs": [
      "風流羊杜不勞追，况復輕裘緩带時。",
      "醉倒莫孤桃李月，詔歸恐便鳳凰池。",
      "政傳西蜀中和頌，筆跨東京大小兒。",
      "我亦抄詩支郡去，公餘吟玩取娛嬉。"
    ],
    "added_time": "2026-01-03 00:37:21"
  },
  {
    "source_file": "poet.song.183000.json",
    "title": "送蔡廉父赴贛辟  其二",
    "author": "趙汝績",
    "paragraphs": [
      "西山影淡水無聲，知道扁舟破曉行。",
      "我欲夢魂隨去櫂，君應望眼斷高城。",
      "紅蓮綠水官中事，白酒黄花客裏程。",
      "從此鬰孤臺上月，十分知爲故人明。"
    ],
    "added_time": "2026-01-03 00:37:29"
  },
  {
    "source_file": "poet.song.140000.json",
    "title": "鄉士李英才得老潘墨法善作墨梅復喜作詩艮齋目以三奇贈之七字予復同賦云",
    "author": "楊萬里",
    "paragraphs": [
      "吾鄉李君磊嵬胸，夜持雲梯倚秋空。",
      "月中奪得修月斧，斫倒南山千歲松。",
      "束歸丹竈和玉桂，燧出綠霧霏鸞龍。",
      "擣成玄圭與蒼璧，灑作橫枝歲寒色。",
      "庾嶺霜林和靖園，掇入生綃供戲劇。",
      "幻松作璧璧作梅，豪氣勃鬰尚不開。",
      "瓊艘滿釂梅雪下，吐出西湖有聲畫。"
    ],
    "added_time": "2026-01-03 00:37:33"
  },
  {
    "source_file": "poet.song.140000.json",
    "title": "送姜夔堯章謁石湖先生",
    "author": "楊萬里",
    "paragraphs": [
      "釣璜英氣橫白蜺，欬唾珠玉皆新詩。",
      "江山愁訴鶑爲泣，鬼神露索天洩機。",
      "彭蠡波心弄明月，詩星入腸肺肝裂。",
      "吐作春風百種花，吹散瀕湖數峰雪。",
      "青鞋布襪軟紅塵，千詩只博一字貧。",
      "吾友夷陵蕭太守，逢人說君不離口。",
      "袖詩東來謁老夫，慚無高價當璠璵。",
      "翻然却買松江艇，徑去蘇州參石湖。"
    ],
    "added_time": "2026-01-03 00:37:33"
  },
  {
    "source_file": "poet.song.115000.json",
    "title": "暮歸鑒湖偶成",
    "author": "胡宏",
    "paragraphs": [
      "草香泉細午風輕，桃李春花夾岸明。",
      "歸棹夷猶雲水暮，柳陰深處一聲鶑。"
    ],
    "added_time": "2026-01-03 00:38:33"
  },
  {
    "source_file": "poet.song.177000.json",
    "title": "有懷昌甫兄弟",
    "author": "韓淲",
    "paragraphs": [
      "籬雨簷風落井梧，山幽時復見樵蘇。",
      "近秋依約能鳴鴈，長夏無過暫止烏。",
      "新麵已多猶可餠，舊醅將少欲何酤。",
      "章泉二老瑞峰遠，悵仰空成耳熱呼。"
    ],
    "added_time": "2026-01-03 00:38:57"
  },
  {
    "source_file": "poet.song.150000.json",
    "title": "遣興次前韻",
    "author": "陳造",
    "paragraphs": [
      "斫水蘄斷流，捻鹽寧療渴。",
      "區區守荒學，籠鳥眩樊遏。",
      "向來麋鹿姿，祇可樵牧活。",
      "始其事誦數，魄似窮鬼奪。",
      "文字取憎疾，見謂蜩螗聒。",
      "回首輩行人，班劍或朝謁。",
      "方嗟沈带減，正坐河魚孽。",
      "分無青雲上，但有枯策閲。",
      "峩峩指頂地，羣口免騷屑。",
      "醪敷兒爲供，蜜脾手親割。",
      "敝帚非世用，槁梧取己說。",
      "非君莫逆者，此懷誰與說。",
      "反求每日誑，百行收一節。",
      "西來傾藁冊，又滿三百葉。",
      "暮年了無得，付子鏡中雪。"
    ],
    "added_time": "2026-01-03 00:38:59"
  },
  {
    "source_file": "poet.song.167000.json",
    "title": "過曾季永見壁間張安國所書天下第一真仙之巖知有融州便託附賈季承書作二詩呈季永且懷季承  其一",
    "author": "趙蕃",
    "paragraphs": [
      "見井渴已止，投林心更欣。",
      "行方觸炎熱，坐覺遠塵紛。",
      "誰滿鵷鷺集，子猶麋鹿羣。",
      "融州在何處，壁字带巖雲。"
    ],
    "added_time": "2026-01-03 00:39:11"
  },
  {
    "source_file": "poet.song.105000.json",
    "title": "聽照曠塵外琴",
    "author": "李處權",
    "paragraphs": [
      "老全冰玉姿，不受一滓塵。",
      "彈琴看飛鴻，自是千載人。",
      "幽蘭寫國香，白雪迴陽春。",
      "邈視嵇阮流，不肯加冠巾。",
      "絲桐得心法，二子入室親。",
      "高山與流水，領略難具陳。",
      "前年出闗意，浩蕩誰能馴。",
      "跌足兵火圍，所遇多苦辛。",
      "卻來湖上寺，翳拂坐石門。",
      "頗有名勝士，宛然交道存。",
      "寄書亦及我，匪但通寒温。",
      "問我能來無，媿負匏瓜身。",
      "翩然如野鶴，接羽凌秋旻。",
      "過我晉陵郡，促軫風露新。",
      "諧和下鸞鳳，幽怨出鬼神。",
      "老全殆不沒，千古名知津。",
      "漂流更喪亂，我生乃不辰。",
      "見子顔色開，慰我羈旅魂。",
      "我心亦清苦，久願丘壑鄰。",
      "何時舟載月，一弄秋江濵。"
    ],
    "added_time": "2026-01-03 00:39:28"
  },
  {
    "source_file": "poet.song.244000.json",
    "title": "浙江亭別客",
    "author": "汪元量",
    "paragraphs": [
      "諸公來此欲憑闌，禿樹粘雲溼不乾。",
      "小燕正嫌三月雨，老鶑又受一春寒。",
      "樓頭呼酒盡情飲，江上遇花隨意看。",
      "莫怨人生有離別，人生到此別離難。"
    ],
    "added_time": "2026-01-03 00:39:36"
  },
  {
    "source_file": "poet.song.123000.json",
    "title": "和遊南巖",
    "author": "汪應辰",
    "paragraphs": [
      "南峰不藏善，逢人說南巖。",
      "南巖亦何好，造化秘此緘。",
      "烟雲印全提，松竹色半酣。",
      "去郭十里贏，守戒僧二三。",
      "乞身滿一日，幽事亦可探。",
      "行客問征途，居者索轡銜。",
      "蕭條野店烟，夐靜彌勒龕。",
      "念非塵外侶，不分禪味甘。",
      "受傭作閒人，自縛亦何慙。",
      "于時日在房，山色染蔚藍。",
      "一徑盤鬰青，羣峰列空嵌。",
      "冷泉計涓滴，瀹鼎消塵凡。",
      "端如常德靜，可警疾步貪。",
      "聯鑣出雲門，回首憐烟嵐。",
      "公其吐妙語，勝事須指南。"
    ],
    "added_time": "2026-01-03 00:40:12"
  },
  {
    "source_file": "poet.song.151000.json",
    "title": "苦雨",
    "author": "陳造",
    "paragraphs": [
      "連月奔趨禱雨壇，即今積雨厭濛漫。",
      "蒼天信自有時漏，后土不知何日乾。",
      "坐想田疇淪沼沚，忍聞升合換罷紈。",
      "縱陽援溺知無術，慙愧身爲撫字官。"
    ],
    "added_time": "2026-01-03 00:40:16"
  },
  {
    "source_file": "poet.song.14000.json",
    "title": "禁中瑞竹同本異莖",
    "author": "梅堯臣",
    "paragraphs": [
      "孤竹二君子，聖人知獨清。",
      "但將奇節並，何用首陽名。"
    ],
    "added_time": "2026-01-03 00:40:53"
  },
  {
    "source_file": "poet.song.14000.json",
    "title": "依韻和集英殿秋宴",
    "author": "梅堯臣",
    "paragraphs": [
      "殿幄陳金石，宮梧集鳳凰。",
      "侍臣嚴虎帳，法衮被龍章。",
      "九穀初登稔，羣黎共樂康。",
      "宴盤犀作鎮，舞綴錦成行。",
      "玉椀盛冰滑，紗籠奏饌凉。",
      "廡深容小語，槐密漏微陽。",
      "庭立衛兼霍，坐尊蕭與張。",
      "清塵汲瑶井，泛宇藹天香。",
      "獸躍緣橦地，旗開踏鞠場。",
      "樓傳紅幘唱，簾隠內家粧。",
      "鴟攫曾無彈，蜂來悞有芳。",
      "門傍銅鑄馬，帝所翠爲觴。",
      "萬國趨王會，諸公佩水蒼。",
      "螭頭左史筆，陛楯半更郎。",
      "雅著明時樂，需言盛德光。",
      "添花慕平一，賜菊異元常。",
      "身已陪多士，心寧媿下鄉。",
      "薄才何所補，歌詠播殊疆。"
    ],
    "added_time": "2026-01-03 00:40:53"
  },
  {
    "source_file": "poet.song.14000.json",
    "title": "書竄",
    "author": "梅堯臣",
    "paragraphs": [
      "皇祐辛卯冬，十月十九日。",
      "御史唐子方，危言初造膝。",
      "曰朝有巨姦，臣介所憤嫉。",
      "願條一二事，臣職非妄率。",
      "巨姦丞相博，邪行世莫匹。",
      "曩時守成都，委曲媚貴昵。",
      "銀璫插左貂，窮臘使馳馹。",
      "邦媛將侈夸，中金賚十鎰。",
      "爲言寄使君，奇紋織纖密。",
      "遂傾西蜀巧，日夜急鞭抶。",
      "紅經緯金縷，排枓鬭八七。",
      "比比雙蓮花，篝燈戴心出。",
      "幾日成幾端，持行如鬼疾。",
      "明年觀上元，被服穩賢質。",
      "燦然驚上目，遽爾有薄詰。",
      "既聞所從來，佞對似未失。",
      "且云虔至尊，於妾豈能必。",
      "遂回天子顔，百事容丐乞。",
      "臣今得粗陳，狡獪彼非一。",
      "偷威與賣利，次第推甲乙。",
      "是惟陰猾雄，仁斷宜勇黜。",
      "必欲致太平，在列無如弼。",
      "弼亦昧平生，况臣不阿屈。",
      "臣言天下言，臣身寧自恤。",
      "君傍有側目，喑啞橫詆叱。",
      "指言爲罔上，廢汝還蓬蓽。",
      "是時白此心，尚不避斧鑕。",
      "雖令禦魑魅，甘且同飴蜜。",
      "既其弗可懼，復以强辭窒。",
      "帝聲亦大厲，論奏不及畢。",
      "介也容甚閑，猛士膽爲慄。",
      "立貶嶺外春，速欲爲異物。",
      "外內官忷忷，陛下何未悉。",
      "即敢救者誰，襄執左史筆。",
      "謂此儻不容，盛美有所咈。",
      "平明中執法，懷疏又堅述。",
      "介言或似狂，百豈無一實。",
      "恐傷四海和，幸勿苦蒼卒。",
      "亟許遷英山，衢路猶嗟咄。",
      "翌日宣白麻，稱快頗盈溢。",
      "阿附連諫官，去若壞絮虱。",
      "其間因獲利，竊笑等蚌鷸。",
      "英州五千里，瘦馬行䭿䭿。",
      "毒蛇噴曉霧，晝與嵐氣沒。",
      "妻孥不同途，風浪過蛟窟。",
      "存亡未可知，雨館愁傷骨。",
      "饑僕時後先，隨猿拾橡栗。",
      "越林多蔽天，黄甘雜丹橘。",
      "萬室通釀酤，撫遠亡禁律。",
      "醉去不須錢，醒來弄琴瑟。",
      "山水仍怪奇，已可銷憂鬰。",
      "莫作楚大夫，懷沙自沈汨。",
      "西漢梅子真，去爲吳市卒。",
      "爲卒且不慚，況茲別乘佚。"
    ],
    "added_time": "2026-01-03 00:40:53"
  },
  {
    "source_file": "poet.song.14000.json",
    "title": "紹巖上人寧親",
    "author": "梅堯臣",
    "paragraphs": [
      "爾教禁足不出戶，盛夏畏蹈螻蟻蹤。",
      "赤日去省已亡律，曷若冠带共甘濃。"
    ],
    "added_time": "2026-01-03 00:40:53"
  },
  {
    "source_file": "poet.song.14000.json",
    "title": "送許州知錄王殿丞",
    "author": "梅堯臣",
    "paragraphs": [
      "霜花如鵠毛，萬里點枯槁。",
      "曉入蓬池道，寒侵蘇合袍。",
      "重來社櫟長，舊寄里門高。",
      "去事黄丞相，無辭執板勞。"
    ],
    "added_time": "2026-01-03 00:40:53"
  },
  {
    "source_file": "poet.song.237000.json",
    "title": "滿替在眼即景賦二首  其一",
    "author": "董嗣杲",
    "paragraphs": [
      "野分霜信薄，溪落雨痕乾。",
      "僻邑催冬早，遥林積暝寒。",
      "雞棲隠壊壁，鶴老戀空闗。",
      "燭下哀筝發，樓頭送漏殘。"
    ],
    "added_time": "2026-01-03 00:41:05"
  },
  {
    "source_file": "poet.song.158000.json",
    "title": "次韻翁處度同遊北山",
    "author": "樓鑰",
    "paragraphs": [
      "兩夫持鎌行我先，巧尋徑路其智專。",
      "我扶枯藤衣短後，意氣已出層峯巔。",
      "何郎鮑叔飽經歷，勝處一一手自編。",
      "我携舊記訪陳迹，正恐急景不得延。",
      "當年共登青雲梯，今日邀我爲擊鮮。",
      "始觀神龜闖清泚，上有石壁來飛泉。",
      "隠清遺基平可坐，下顧亂石如磨鋋。",
      "懸崖雙瀑灑空雪，來自一握孤雲天。",
      "却從下流泝深險，崎嶇直到清潭邊。",
      "朝陽射光破幽閟，斷虹上下遮潺湲。",
      "傳聞高山更高處，雅有行路從西偏。",
      "同行無乃深好事，盃酒自犒脚力全。",
      "誅鋤荆棘窮鳥道，欲進不得意愈堅。",
      "旋呼僮僕累危石，笑採野菊聊盤旋。",
      "捫蘿騰身上苔磴，往往歡呼爭著鞭。",
      "側行危步汗浹背，石角或使衣裳褰。",
      "少焉身在雙瀑上，又見高派衝泓淵。",
      "自笑泉石成膏肓，愛賞不減蟻慕羶。",
      "巉巖數峯巧遮護，妙處二老初無傳。",
      "脫迹塵埃到此地，便覺神思飄飄然。",
      "回首江南塵一聚，城郭歷歷眼俗穿。",
      "相期更看水流處，步履未倦夸輕翩。",
      "一上千尺窮山椒，碧澗靡迤流蒼煙。",
      "尋源不能且忘返，石猊巍踞驚神鑴。",
      "退求歸徑惘難問，藤蘿所在相縈纏。",
      "我方踟躕風煙表，披披衣袂身欲僊。",
      "晚歸招提各痛飲，讀盡屋壁長短篇。",
      "截筒環山筧清駛，竅出珠穗心亦憐。",
      "棋枰相與論瓜葛，橫琴不妨揮五絃。",
      "人生易老費扶掖，勝具大率須少年。",
      "伊余歷聘佳山水，愛奇切慕太史遷。",
      "明年炎暑襲故步，與君共枕清流眠。"
    ],
    "added_time": "2026-01-03 00:41:25"
  },
  {
    "source_file": "poet.tang.0.json",
    "title": "丈人觀",
    "author": "蜀太后徐氏",
    "paragraphs": [
      "早與元妃慕至化，同躋靈嶽訪真仙。",
      "當時信有壺中景，今日親來洞裏天。",
      "儀仗影空寥廓外，金絲聲揭翠微巔。",
      "惟慙未致華胥理，徒卜升平萬萬年。"
    ],
    "added_time": "2026-01-03 00:41:49"
  },
  {
    "source_file": "poet.song.177000.json",
    "title": "偶興",
    "author": "韓淲",
    "paragraphs": [
      "綠樹啼鶑春已闌，杜鵑聲裏最綿蠻。",
      "繁陰有路歸幽處，長日無人到俗間。",
      "茶信爲僧時過水，詩魔因客又登山。",
      "薄衣輕體風吹面，神觀初明氣自還。"
    ],
    "added_time": "2026-01-03 00:41:58"
  },
  {
    "source_file": "poet.song.8000.json",
    "title": "詩一首",
    "author": "王漢",
    "paragraphs": [
      "金山獨秀峰，千古壓嶙峋。",
      "□□□□□，標奇世絕倫。",
      "形從天賦授，名自我推論。",
      "象嶽猶前席，羣峰合望塵。",
      "不知居海郡，知己是何人。"
    ],
    "added_time": "2026-01-03 00:42:01"
  },
  {
    "source_file": "poet.song.151000.json",
    "title": "次韻程帥二首  其一",
    "author": "陳造",
    "paragraphs": [
      "滿懷披霧慰生平，到日音容隔暮城。",
      "想見舟中留郭泰，可能酒處欠公榮。",
      "韋家相業應門戶，謝氏才華况弟兄。",
      "愧我携兒在塵滓，寸田墝埆望茨京。"
    ],
    "added_time": "2026-01-03 00:42:39"
  },
  {
    "source_file": "poet.song.182000.json",
    "title": "諸葛仁叟縣丞極貧能保風節有權貴招之不屑其行",
    "author": "戴復古",
    "paragraphs": [
      "時人誰識老聾丞，滿口常談杜少陵。",
      "俗輩衆多吾輩少，素交零落利交興。",
      "權門炙手炎如火，詩社投身冷似冰。",
      "堪笑皇天無老眼，相知頼有竹林僧。"
    ],
    "added_time": "2026-01-03 00:42:40"
  },
  {
    "source_file": "poet.song.115000.json",
    "title": "東湖遊山",
    "author": "史浩",
    "paragraphs": [
      "四明山水天下異，東湖景物尤佳致。",
      "古來奇處蕪沒多，極目空餘老蒼翠。",
      "最稱險奧唯福泉，崒嵂萬仞摩青天。",
      "屹起精藍名壽聖，松風颯颯泉涓涓。",
      "一徑崎嶇通下水，風物人情更淳美。",
      "兩椽茅屋何蕭然，是即吾廬靠山起。",
      "吾嘗終日倚闌干，眼界峨峨碧玉攢。",
      "有時出戶一乘興，枯筇蠟屐隨清湍。",
      "攀蘿直上上水去，烟霞迤邐僧家路。",
      "龍藏虎蟄天地寬，陟岵欷歔空墮淚。",
      "次經象坎白雲庵，陰崖斷谷常青嵐。",
      "中有村墟號韓嶺，漁歌樵斧聲相參。",
      "陶公霞嶼崢嶸出，秀傑緜延數非一。",
      "鼈山孤立水中央，規圓不頼人鑱刻。",
      "地雄山壯泉源豪，七十二溪俱怒濤。",
      "截山突屼起六堰，百尺花蹊金石牢。",
      "鳴桹擲釣漁艇短，數百成羣來往欵。",
      "綠蓑青笠苦忘歸，細雨斜風渾不管。",
      "棲真蘭若唯南隅，聞是徐王舊隠居。",
      "蓮塘十里香風濶，鳧鷖鸂鶒時沉洳。",
      "一帆迅抵青山寺，丈室雲堂高贔屓。",
      "森森松菊蔽村祠，細讀刓碑知故事。",
      "云是皇朝李使君，濬濁澄清利後人。",
      "迄今旱歲頼實利，血食往往長秋春。",
      "破霧穿雲梯磴滑，石脅山腰徧金剎。",
      "濯足清流舒嘯長，篔簹十畝清風戛。",
      "紫衣道士氏曰朱，高論山前結草廬。",
      "客至石壇無俗物，橫琴數曲酒一壺。",
      "對岸二靈只一葦，依約誰家葬龍耳。",
      "夜深踈雨洗遥空，一朵濃雲罩山觜。",
      "金襴禪老今大顛，壞衲蒲團日坐禪。",
      "我行不問西來意，消息還將方寸傳。",
      "烏石山頭滕奧口，泓澄萬丈輝星斗。",
      "過客誰知此地靈，只聞靜夜生龍吼。",
      "鑑湖蕪沒多田疇，臨平車馬尤喧啾。",
      "紛紛未識茲萬頃，神仙窟宅合在東南北西陬。",
      "周游幾千里，此興猶未已。",
      "歸來摸寫筆不停，大匠從其誚狂斐。"
    ],
    "added_time": "2026-01-03 00:42:40"
  },
  {
    "source_file": "poet.song.227000.json",
    "title": "喜見早梅花",
    "author": "舒岳祥",
    "paragraphs": [
      "朔雪吹吟屋，春風駐酒家。",
      "野塘冰上鴈，官柳月中鴉。",
      "玉饌寒沙筍，金虀夜雨芽。",
      "開窗有新事，喜見早梅花。"
    ],
    "added_time": "2026-01-03 00:42:43"
  },
  {
    "source_file": "poet.song.227000.json",
    "title": "易庵道人歸鴈蒼兩月矣作詩趣之",
    "author": "舒岳祥",
    "paragraphs": [
      "一入鴈蒼山，山蒼鴈落灣。",
      "石螿鳴杼下，沙鳥宿窗間。",
      "吾子動多悔，老夫今稍閑。",
      "密雲疎雨裏，心事極相關。"
    ],
    "added_time": "2026-01-03 00:42:43"
  },
  {
    "source_file": "poet.song.55000.json",
    "title": "山居夏日",
    "author": "李之儀",
    "paragraphs": [
      "金鏁籠窗日，黄繒蔽柳蟬。",
      "戀鶑忘日轉，借榻就凉偏。",
      "好作宿山計，難堪被俗牽。",
      "歸途迎晚照，豫促渡頭船。"
    ],
    "added_time": "2026-01-03 00:42:47"
  },
  {
    "source_file": "poet.song.218000.json",
    "title": "壽南塘八月生朝",
    "author": "衛宗武",
    "paragraphs": [
      "一年最好八月月，此月迥與尋常別。",
      "君於厥月乃誕彌，天一之精所凝結。",
      "涵精毓秀宜不凡，神如秋水膚如雪。",
      "蜚英騰茂載宦途，所至光明而煒曄。",
      "一簾瑩徹照今古，妙凝夜氣冰霜潔。",
      "芬芳滿腹貯天香，吐出篇章更奇絕。",
      "所存者厚養者深，晚歲丰姿尤發越。",
      "不知何物敢相干，屢月光華似消歇。",
      "直疑蒼狗互掩蔽，恨無長軀可手抉。",
      "又類妖蟇初啗餠，恨無利劍可殲厥。",
      "一朝天爲掃妖邪，銀輪爛爛仍高揭。",
      "久嗟湮晦忽清明，儼若身居廣寒闕。",
      "相將誕節紀祥弧，連夕金波倍澄澈。",
      "誰云弦望有盈虧，須知本體原無缺。",
      "滿堂子女競稱觴，比似常年更懽悅。",
      "月中自有藥長生，不勞復問長生訣。",
      "從今夜夜長輝光，年年月月無磨折。",
      "刀圭無惜惠仝人，使我頹齡起疲苶。"
    ],
    "added_time": "2026-01-03 00:42:48"
  },
  {
    "source_file": "poet.song.201000.json",
    "title": "竹溪間道至水南不入城而返小詩問訊",
    "author": "劉克莊",
    "paragraphs": [
      "牛屋方將同扣角，漁磯亦擬共披蓑。",
      "即今耆舊多凋謝，從古文章要琢磨。",
      "一老少曾聞正始，六人五已相元和。",
      "白頭頼有溪翁伴，頗怪高軒不我過。"
    ],
    "added_time": "2026-01-03 00:43:32"
  },
  {
    "source_file": "poet.song.201000.json",
    "title": "問訊大淵痔疾",
    "author": "劉克莊",
    "paragraphs": [
      "秋來日日候雙鳬，霍地光陰迫歲除。",
      "古有客過雄寂寞，今無人問白何如。",
      "蘇先自說饑餐麵，蒙叟曾嗤舐得車。",
      "縱使村翁窮到骨，豈無薄醴與枯魚。"
    ],
    "added_time": "2026-01-03 00:43:32"
  },
  {
    "source_file": "poet.song.123000.json",
    "title": "尤美軒",
    "author": "汪應辰",
    "paragraphs": [
      "巉然絕壑臨招提，仰視疑欲干晴霓。",
      "林巒獻狀還左右，烟雲變相隨高低。",
      "少日登高不憚遠，喘汗赬顔如夏畦。",
      "却憑軒檻認行處，一覽不待窮攀躋。",
      "愛山願作此軒客，饑火驅出仍東西。",
      "青衫烏帽犯塵土，夢想春綠浮鳧鷖。",
      "歸尋舟刻劍已往，扁榜僅能存舊題。",
      "道人知我若有失，更附山房拂栱梯。",
      "方欣勝觀還昔時，忽訝妙語來磻溪。",
      "茫茫六合有安宅，恍悟十年行路迷。",
      "甘與山僧爲逆旅，自使婦姑相勃谿。",
      "暗明通壅悉還汝，無所還者吾其棲。",
      "但慙屋上復加屋，空費囊中金褭蹄。"
    ],
    "added_time": "2026-01-03 00:43:38"
  },
  {
    "source_file": "poet.song.150000.json",
    "title": "再次韻",
    "author": "陳造",
    "paragraphs": [
      "谷巖蟄石燕，帝闕鎖豐隆。",
      "入懷疑有無，愜此靡微風。",
      "晴空寄望眼，已快鶴出籠。",
      "向來陰雨餘，缺然賢聖中。",
      "庭竹忽乾鵲，雲衢亦輕鴻。",
      "新詩照老眼，姱嫮欺羣紅。",
      "飛僊款幽寂，珩璜韻丁東。",
      "稠疊挹勝槩，孰謂吾天窮。",
      "花神憐客心，密密靈犀通。",
      "冗官况暇豫，令節聊從容。",
      "少徐泛觴醉，或有解佩逢。",
      "傾城試新粧，戶戶虛簾櫳。",
      "未用椽筆飛，坐詫十吏供。",
      "樂事易陳迹，此歎今古同。",
      "當時序蘭亭，一一言由衷。",
      "嘉會青帝惜，芳情吾輩鍾。",
      "繁香與麗人，相映媚以丰。",
      "瀝酒勸羲馭，西去忍匆匆。",
      "遲暮冀如願，百違今一從。",
      "瀾翻笑譚口，幾成呫嚅翁。"
    ],
    "added_time": "2026-01-03 00:43:52"
  },
  {
    "source_file": "poet.song.150000.json",
    "title": "至喜鋪",
    "author": "陳造",
    "paragraphs": [
      "外朝走馬息，險絕欲無路。",
      "駔駿蹙萬蹄，勢若敵場赴。",
      "崩騰臨空曠，踠足此小駐。",
      "蕭然一驛傍，爲此數家聚。",
      "川城南山下，邑屋隨指顧。",
      "行人不勝喜，息駕始此處。",
      "跫然愀然意，南北分來去。",
      "我解房州印，初試歷險步。",
      "胡爲亦自得，不作罷爾慮。",
      "鄉心建瓴水，歸夢受風絮。",
      "殘年歸來引，他日遂初賦。",
      "是役固已勞，端復酬夙素。",
      "臨風搔白首，一笑飭徒御。"
    ],
    "added_time": "2026-01-03 00:43:52"
  },
  {
    "source_file": "poet.song.105000.json",
    "title": "次士特韵寄德久牧之",
    "author": "李處權",
    "paragraphs": [
      "家山鑿龍似修眉，中有伊川寒更綠。",
      "吾廬亦復遠城市，舍下清流環幾曲。",
      "四時幽人共吟醉，飲若長鯨盃要覆。",
      "三年芳草怨王孫，定有金錢無處卜。",
      "南征際會竹林阮，兵厨况有酒百斛。",
      "夫君筆力抵萬鈞，所當穿徹如強鏃。",
      "義形抗論及朝政，正容凛若冰霜肅。",
      "因君遠憶鄒與張，疇昔之言皆可復。",
      "二士揭揭廟堂器，用之艱難一夔足。",
      "空令兩行壯夫淚，回首盡向燕雲哭。",
      "我心之憂正謂是，夜中興嘆仰看屋。",
      "相思歳盡書不來，念我衣單體生粟。"
    ],
    "added_time": "2026-01-03 00:44:20"
  },
  {
    "source_file": "poet.song.105000.json",
    "title": "聽彈廣陵",
    "author": "李處權",
    "paragraphs": [
      "時風正薫彈廣陵，亂世掩抑吚嚘聲。",
      "孰謂嵇康敢不臣，此心炯炯難自明。",
      "荒楸古墓鬼神嘯，大澤深山龍鳯驚。",
      "我來聽此可無語，天乎孰謂得其平。"
    ],
    "added_time": "2026-01-03 00:44:20"
  },
  {
    "source_file": "poet.song.237000.json",
    "title": "玉繡毬花  其一",
    "author": "董嗣杲",
    "paragraphs": [
      "芳妍獨殿緑陰闌，幾簇流瓊擁髻鬟。",
      "攢粉倚風揺舞地，妬晴抛日透飛闗。",
      "蝶魂春聚蒼枝頂，雪片寒團翠幄間。",
      "花壓露梢如許重，有瓶難插懶能攀。"
    ],
    "added_time": "2026-01-03 00:44:55"
  },
  {
    "source_file": "poet.song.237000.json",
    "title": "玉繡毬花  其二",
    "author": "董嗣杲",
    "paragraphs": [
      "潔身自擁翠枝寒，遺得春魂寄素顔。",
      "夜月曳光凝絕徑，晚風抛影入空闗。",
      "幾團白雪能嬌膩，五色流蘇只等閑。",
      "宛似戀香蝴蝶亂，緑陰深處不飛還。"
    ],
    "added_time": "2026-01-03 00:44:55"
  }
]