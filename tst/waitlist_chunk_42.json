[
  {
    "source_file": "poet.tang.21000.json",
    "title": "春分投簡陽明洞天作",
    "author": "元稹",
    "paragraphs": [
      "中分春一半，今日半春徂。",
      "老惜光陰甚，慵牽興緒孤。",
      "偶成投祕簡，聊得泛平湖。",
      "郡邑移仙界，山川展畫圖。",
      "旌旗遮嶼浦，士女滿闉闍。",
      "似木吳兒勁，如花越女姝。",
      "牛儂驚力直，蠶妾笑睢盱。",
      "怪我攜章甫，嘲人託鷓鴣。",
      "閭閻隨地勝，風俗舉華殊。",
      "跣足沿流婦，丫頭避役奴。",
      "雕題雖少有，雞卜尚多巫。",
      "鄉味尤珍蛤，家神愛事烏。",
      "舟船通海嶠，田種繞城隅。",
      "櫛比千艘合，袈裟萬頃鋪。",
      "亥茶闐小市，漁父隔深蘆。",
      "日脚斜穿浪，雲根遠曳蒲。",
      "凝風花氣度，新雨草芽蘇。",
      "粉壞梅辭萼，紅含杏綴珠。",
      "薅餘秧漸長，燒後葑猶枯。",
      "綠綟高懸柳，青錢密辮榆。",
      "馴鷗眠淺瀨，驚雉迸平蕪。",
      "水靜王餘見，山空謝豹呼。",
      "燕狂捎蛺蝶，螟挂集蒲盧。",
      "淺碧鶴新卵，深黃鵝嫩雛。",
      "邨扉以白板，寺壁耀赬糊。",
      "禹廟纔離郭，陳莊恰半途。",
      "石帆何峭嶢，龍瑞本縈紆。",
      "穴爲探符坼，潭因失箭刳。",
      "隄形彎熨斗，峰勢踴香爐。",
      "幢蓋迎三洞，煙霞貯一壺。",
      "桃枝蟠復直，桑樹亞還扶。",
      "鼈解稱從事，松堪作大夫。",
      "榮光飄殿閣，虛籟合笙竽。",
      "庭狎仙翁鹿，池游縣令鳧。",
      "君心除健羨，扣寂入虛無。",
      "岡蹋翻星紀，章飛動帝樞。",
      "東皇提白日，北斗下玄都。",
      "騎吏帬皆紫，科車幰盡朱。",
      "地侯鞭社伯，海若跨天吳。",
      "霧噴雷公怒，煙揚竈鬼趨。",
      "投壺憐玉女，噀飯笑麻姑。",
      "果實經千歲，衣裳重六銖。",
      "瓊杯傳素液，金匕進雕胡。",
      "掌裏承來露，盤中釣得鱸。",
      "菌生悲局促，柯爛覺須臾。",
      "稊米休言聖，醯雞益伏愚。",
      "鼓鼙催瞑色，簪組縛微軀。",
      "遂別真徒侶，還來世路衢。",
      "題詩歎城郭，揮手謝妻孥。",
      "幸有桃源近，全家肯去無。"
    ],
    "added_time": "2026-01-03 08:00:12"
  },
  {
    "source_file": "poet.tang.37000.json",
    "title": "紅葉",
    "author": "唐彥謙",
    "paragraphs": [
      "無處不飄揚，高樓臨道旁。",
      "素娥前夕月，青女夜來霜。",
      "宿雨隨時潤，秋晴著物光。",
      "幽懷長若此，病眼更相妨。",
      "蜀紙裁深色，燕脂落靚粧。",
      "低叢侵小閣，倒影入迴塘。",
      "謝朓留霞綺，甘寧棄錦張。",
      "何人休遠道，是處有斜陽。",
      "薜荔垂書幌，梧桐墜井牀。",
      "晚風生旅館，寒籟近僧房。",
      "桂綠明淮甸，楓丹照楚鄉。",
      "鴈疎臨鄠杜，蟬急傍瀟湘。",
      "樹異桓宣武，園非顧辟疆。",
      "茂陵愁臥客，不自保危腸。"
    ],
    "added_time": "2026-01-03 08:00:28"
  },
  {
    "source_file": "poet.song.61000.json",
    "title": "過李氏園",
    "author": "李復",
    "paragraphs": [
      "伊川北首始知春，問路停驂僕候門。",
      "垂柳萬顰梅一笑，蒼松四出石雙蹲。",
      "高人舊隠家風遠，祥兆開先國邑尊。",
      "昔歲往來曾駐蹕，從臣遺刻在雲根。"
    ],
    "added_time": "2026-01-03 08:00:55"
  },
  {
    "source_file": "poet.song.56000.json",
    "title": "聖柬將寓于衛行乞食于齊有可憐之色再次韵感春五首贈之  其一",
    "author": "黄庭堅",
    "paragraphs": [
      "溫氣冰底歸，忽忽六過旬。",
      "園林改柯葉，鳥聲日日新。",
      "耕稼百年外，四郊無短闉。",
      "高丘試顧望，俯仰迹已陳。",
      "信陵松鬰鬰，不見曩時人。",
      "空懷負暄賞，莫望屬車塵。",
      "腹中書萬卷，阽死溝壑濱。",
      "投壺與射覆，一笑物皆春。"
    ],
    "added_time": "2026-01-03 08:00:55"
  },
  {
    "source_file": "poet.song.90000.json",
    "title": "江上晚景二首  其二",
    "author": "李綱",
    "paragraphs": [
      "風雨逐雲急，斷霓明飲川。",
      "江頭日欲暮，返照青林顛。",
      "鷗鷺自儔侣，蒹葭相接連。",
      "平生江海志，對此却茫然。"
    ],
    "added_time": "2026-01-03 08:01:09"
  },
  {
    "source_file": "poet.song.68000.json",
    "title": "題羅漢院小閣",
    "author": "周燾",
    "paragraphs": [
      "匹馬招提晚憩鞍，前村簫鼓餞餘寒。",
      "誰知小閣欄干曲，卻得梅花正面看。"
    ],
    "added_time": "2026-01-03 08:01:27"
  },
  {
    "source_file": "poet.song.47000.json",
    "title": "畫文殊普賢",
    "author": "蘇轍",
    "paragraphs": [
      "誰人畫此二菩薩，趺坐花心乘象狻。",
      "弟子先後執盂缶，老僧槎牙森比肩。",
      "山林修道幾世劫，顔貌偉麗如開蓮。",
      "重崖宛轉带林樹，野水荒蕩浮雲天。",
      "峨眉高處不可上，下有絕澗錮九泉。",
      "朝陽未出白霧起，有光升天如月圓。",
      "靈仙居中粗可識，有類白兔依清躔。",
      "遊人禮拜千萬萬，迤邐漸遠如飛烟。",
      "五臺不到想亦爾，今之畫圖誰所傳。",
      "吾兄子瞻苦好異，敗繒破紙收明鮮。",
      "自從西行止得此，試與記錄代一觀。"
    ],
    "added_time": "2026-01-03 08:02:24"
  },
  {
    "source_file": "poet.song.71000.json",
    "title": "憶昨呈元老",
    "author": "吳則禮",
    "paragraphs": [
      "憶昨參戎幕，交情子獨真。",
      "共爲關塞客，各負水雲身。",
      "跡遠金閨藉，衣沾玉壘塵。",
      "雕鞍暮横槊，錦幄曉行春。",
      "隱几軍書斷，登樓隴月新。",
      "鳴笳孤障底，落鴈古河濱。",
      "魯酒寒醅薄，燕姬翠黛頻。",
      "沙場供寫睇，戍角解傷神。",
      "白首投南國，青冥望北辰。",
      "山林方自屏，雞黍復相親。",
      "道舊嗟遊楚，論文偉過秦。",
      "高標識麟鳯，壯節見松筠。",
      "陋巷無車轍，扁舟有釣綸。",
      "悲秋把黄菊，取醉墮烏巾。",
      "藜藿良易足，圖書端不貧。",
      "一廛如可借，煩爲闢荆榛。"
    ],
    "added_time": "2026-01-03 08:02:50"
  },
  {
    "source_file": "poet.song.99000.json",
    "title": "近聞諸山例關堂石門老偶煮黄精以詩爲寄次韻以戲之",
    "author": "李彌遜",
    "paragraphs": [
      "束縳齋魚晝掩關，長鑱斸雪草泥間。",
      "竹爐石鼎甘香賸，分與衰翁卻病顔。"
    ],
    "added_time": "2026-01-03 08:03:00"
  },
  {
    "source_file": "poet.tang.45000.json",
    "title": "贈李粲秀才",
    "author": "僧鸞",
    "paragraphs": [
      "隴西輝用真才子，搜奇探險無倫比。",
      "筆下銛磨巨闕鋒，胸中靜灩西江水。",
      "哀弦古樂清人耳，月露激寒哭秋鬼。",
      "苔地無塵到曉吟，杉松老葉風乾起。",
      "十軸示余三百篇，金碧爛光燒蜀牋。",
      "雄芒逸氣測不得，使我躑躅成狂顛。",
      "大郊遠闊空無邊，凝明淡綠收餘煙。",
      "曠懷相對景何限，落日亂峰青倚天。",
      "又驚大舶帆高懸，行濤劈浪凌飛仙。",
      "回首瞥見五千仞，撲下香爐瀑布泉。",
      "何事古人誇八斗，焉敢今朝定妍醜。",
      "颯風驅雷暫不停，始向塲中稱大手。",
      "駿如健鶻鶚與鵰，拏雲獵野翻重霄。",
      "狐狸竄伏不敢動，却下雙鳴當迅飆。",
      "愁如湘靈哭湘浦，咽咽哀音隔雲霧。",
      "九嶷深翠轉巍峨，仙骨寒消不知處。",
      "清同野客敲越甌，丁當急響涵清秋。",
      "鸞雛相引叫未定，霜結夜闌仍在樓。",
      "高若太空露雲物，片白激青皆彷彿。",
      "仙鶴閑從淨碧飛，巨鼇頭戴蓬萊出。",
      "前輩歌詩惟翰林，神仙老格何高深。",
      "鞭馳造化繞筆轉，燦爛不爲酸苦吟。",
      "夢乘明月清沈沈，飛到天台天姥岑。",
      "傾湖湧海數百字，字字不朽長摐金。",
      "此日多君可儔侶，堆珠疊璣滿玄圃。",
      "終日並轡遊崑崙，十二樓中宴王母。"
    ],
    "added_time": "2026-01-03 08:03:32"
  },
  {
    "source_file": "poet.tang.10000.json",
    "title": "懷素上人草書歌",
    "author": "竇冀",
    "paragraphs": [
      "狂僧揮翰狂且逸，獨任天機摧格律。",
      "龍虎慚因點畫生，雷霆却避鋒鋩疾。",
      "魚牋娟素豈不貴，只嫌局促兒童戲。",
      "粉壁長廊數十間，興來小豁胸襟氣。",
      "長幼集，賢豪至，枕糟藉麴猶半醉。",
      "忽然絕叫三五聲，滿壁縱橫千萬字。",
      "吳興張老爾莫顛，葉縣公孫我何謂。",
      "如熊如羆不足比，如虺如蛇不足擬。",
      "涵物爲動鬼神泣，狂風入林花亂起。",
      "殊形怪狀不易說，就中驚燥尤枯絕。",
      "邊風殺氣同慘烈，崩槎臥木爭摧折。",
      "塞草遙飛大漠霜，胡天亂下陰山雪。",
      "偏看能事轉新奇，郡守王公同賦詩。",
      "枯藤勁鐵媿三舍，驟雨寒猨驚一時。",
      "此生絕藝人莫測，假此常爲護持力。",
      "連城之璧不可量，五百年知草聖當。"
    ],
    "added_time": "2026-01-03 08:03:37"
  },
  {
    "source_file": "poet.song.78000.json",
    "title": "題寄伸仲先塋瞻雲亭",
    "author": "葛勝仲",
    "paragraphs": [
      "銜哀負土記當年，白首来臨涕泫然。",
      "宰樹成行無鹿觸，佳城卜吉自牛眠。",
      "已乖綵服親嘗膳，猶幸綸封數漏泉。",
      "反顧雲飛頻悵望，孝誠寜愧斗南賢。"
    ],
    "added_time": "2026-01-03 08:03:44"
  },
  {
    "source_file": "poet.song.89000.json",
    "title": "和榴皮題壁韻  其三",
    "author": "郭椿年",
    "paragraphs": [
      "百歲光陰殊迅速，滿堂金玉謾謳吟贏餘。",
      "豈無白日昇天事，未有陰功紫府書。"
    ],
    "added_time": "2026-01-03 08:04:26"
  },
  {
    "source_file": "poet.tang.22000.json",
    "title": "初見白髮",
    "author": "白居易",
    "paragraphs": [
      "白髮生一莖，朝來明鏡裏。",
      "勿言一莖少，滿頭從此始。",
      "青山方遠別，黃綬初從仕。",
      "未料容鬢間，蹉跎忽如此。"
    ],
    "added_time": "2026-01-03 08:04:32"
  },
  {
    "source_file": "poet.tang.40000.json",
    "title": "感舊詩",
    "author": "路德延",
    "paragraphs": [
      "初騎竹馬詠芭蕉，嘗忝名卿誦滿朝。",
      "五字便容趨絳帳，一枝尋許折丹霄。",
      "豈知流落萍蓬遠，不覺推遷歲月遙。",
      "國境未安身未立，至今顏巷守簞瓢。"
    ],
    "added_time": "2026-01-03 08:04:47"
  },
  {
    "source_file": "poet.tang.40000.json",
    "title": "小兒詩",
    "author": "路德延",
    "paragraphs": [
      "情態任天然，桃紅兩頰鮮。",
      "乍行人共看，初語客多憐。",
      "臂膊肥如瓠，肌膚軟勝綿。",
      "長頭纔覆額，分角漸垂肩。",
      "散誕無塵慮，逍遙占地仙。",
      "排衙朱閣上，喝道畫堂前。",
      "合調歌楊柳，齊聲踏採蓮。",
      "走隄行細雨，奔巷趁輕煙。",
      "嫩竹乘爲馬，新蒲折作鞭。",
      "鶯雛金鏇繫，猫自綵絲牽。",
      "擁鶴歸晴島，驅鵝入暖泉。",
      "楊花爭弄雪，榆葉共收錢。",
      "錫鏡當胸挂，銀珠對耳懸。",
      "頭依蒼鶻裹，袖學柘枝揎。",
      "酒殢丹砂暖，茶催小玉煎。",
      "頻邀籌箸掙，時乞繡鍼穿。",
      "寶篋拏紅豆，妝奩拾翠鈿。",
      "戲袍披按褥，劣帽戴靴氈。",
      "展畫趍三聖，開屏笑七賢。",
      "貯懷青杏小，垂額綠荷圓。",
      "驚滴霑羅淚，嬌流汚錦涎。",
      "倦書饒婭姹，憎藥巧遷延。",
      "弄帳鸞綃映，藏衾鳳綺纏。",
      "指敲迎使鼓，筋撥賽神弦。",
      "簾拂魚鉤動，箏推雁柱偏。",
      "碁圖添路畫，笛管欠聲鐫。",
      "惱客初酣睡，驚僧半入禪。",
      "尋蛛窮屋瓦，探雀遍樓椽。",
      "拋果忙開口，藏鉤亂出拳。",
      "夜分圍榾柮，朝聚打鞦韆。",
      "折竹裝泥燕，添絲放紙鳶。",
      "互誇輪水碓，相教放風旋。",
      "旗小裁紅絹，書幽截碧牋。",
      "遠鋪張鴿網，低控射蠅弦。",
      "詀語時時道，謠歌處處傳。",
      "匿牕眉乍曲，遮路臂相連。",
      "鬬草當春逕，爭毬出晚田。",
      "柳傍慵獨坐，花底困橫眠。",
      "等鵲前籬畔，聽蛩伏砌邊。",
      "傍枝粘舞蝶，隈樹捉鳴蟬。",
      "平島誇趫上，層崖逞捷緣。",
      "嫩苔車跡小，深雪履痕全。",
      "競指雲生岫，齊呼月上天。",
      "蟻窠尋逕斸，蜂穴遶階填。",
      "樵唱迴深嶺，牛歌下遠川。",
      "壘柴爲屋木，和土作盤筵。",
      "險砌高臺石，危跳峻塔磚。",
      "忽陞隣舍樹，偷上後池船。",
      "項橐稱師日，甘羅作相年。",
      "明時方任德，勸爾減狂顛。"
    ],
    "added_time": "2026-01-03 08:04:47"
  },
  {
    "source_file": "poet.tang.40000.json",
    "title": "句",
    "author": "路德延",
    "paragraphs": [
      "不是上台知姓字，五花賓館敢從容。"
    ],
    "added_time": "2026-01-03 08:04:47"
  },
  {
    "source_file": "poet.tang.40000.json",
    "title": "及第後呈朝中知己",
    "author": "李旭",
    "paragraphs": [
      "凌晨曉鼓奏嘉音，雷擁龍迎出陸沈。",
      "金榜高懸當玉闕，錦衣即著到家林。",
      "真珠每被塵泥陷，病鶴多遭螻蟻侵。",
      "今日始知天有意，還教雪得一生心。"
    ],
    "added_time": "2026-01-03 08:04:47"
  },
  {
    "source_file": "poet.tang.40000.json",
    "title": "題惠嚴寺",
    "author": "崔庸",
    "paragraphs": [
      "人莫嫌山小，僧還愛寺靈。",
      "殿高神氣力，龍活客丹青。"
    ],
    "added_time": "2026-01-03 08:04:47"
  },
  {
    "source_file": "poet.song.74000.json",
    "title": "豫章別李元中宣德",
    "author": "謝逸",
    "paragraphs": [
      "舊聞諸李隠龍眠，伯時已老元中少。",
      "一行作吏各天涯，故人落落疏星曉。",
      "西山影裏識君面，碧照章江眸子瞭。",
      "向來問道渺多歧，只今領略歸玄妙。",
      "老鳳垂頭噤不語，古木槎枒噪春鳥。",
      "身在幕府心江湖，左胥右律但坐嘯。",
      "第愁一葉釣魚舟，不容七尺堂堂表。",
      "我今歸卧靈谷雲，君應紫禁鶑花繞。",
      "相思有夢到茅齋，細雨青燈坐林杪。"
    ],
    "added_time": "2026-01-03 08:04:47"
  },
  {
    "source_file": "poet.song.61000.json",
    "title": "和人汰竹",
    "author": "李復",
    "paragraphs": [
      "與世論交獨厭數，此君多冗豈無煩。",
      "欲期虛靜延清影，莫懶芟除去惡根。",
      "漸見遠山開晻靄，更無繁鳥亂黄昏。",
      "直須放手留閒地，別待春雷見子孫。"
    ],
    "added_time": "2026-01-03 08:05:05"
  },
  {
    "source_file": "poet.song.98000.json",
    "title": "趙子禮勸農回有詩和者盈軸然皆頌德詩非勸農也擬和二篇  其一",
    "author": "鄭剛中",
    "paragraphs": [
      "山鄉窮甿不知春，鹵莽之種那復耘。",
      "勸使一日臨郊坰，曰爾父老爾勿寧。",
      "勅書勸諭因人情，要使秋稼如雲平。",
      "饋爾飲食煩廚兵，爾醉且飽其力耕。",
      "麻麥荏菽非一名，農有農事毋虚稱。",
      "齒革羽毛上勿登，貰租但議頒殊恩。",
      "自今無問陰與晴，扎扎聽爾耰鋤鳴。"
    ],
    "added_time": "2026-01-03 08:05:20"
  },
  {
    "source_file": "poet.song.79000.json",
    "title": "次韻謝朓直中書省詩寄馮彦爲",
    "author": "李彭",
    "paragraphs": [
      "泰階就平夷，風軌肅恢敞。",
      "內樞方暢謀，吳岫俄矯掌。",
      "富貴踐危機，紛華嬰世網。",
      "諸生經濟心，緩带赤霄上。",
      "黄金買蛾眉，歌臺争暖響。",
      "未聞舜九官，賣友變俯仰。",
      "重瞳垂衣裳，閶闔映蕩蕩。",
      "均勞當賜環，看公被嘉賞。"
    ],
    "added_time": "2026-01-03 08:05:29"
  },
  {
    "source_file": "poet.song.69000.json",
    "title": "次韻和永守丁葆光大夫對雪",
    "author": "鄒浩",
    "paragraphs": [
      "幾日江雲凝不流，欲將勝事一齊收。",
      "乾坤破夜端爲晝，草木留春不復秋。",
      "黄竹作歌君得意，素娥行酒我消愁。",
      "須知身世塵埃盡，直到廣寒宮裏遊。"
    ],
    "added_time": "2026-01-03 08:05:39"
  },
  {
    "source_file": "poet.song.78000.json",
    "title": "友卿弟見和復賦二首  其一",
    "author": "葛勝仲",
    "paragraphs": [
      "歲律崢嶸又欲還，鳴條風急作清寒。",
      "菊英媚日猶呈秀，梅蘂包香未吐檀。",
      "江水過門兼汐到，鄉山當面带雲看。",
      "是身已覺都無事，只有空飱不自安。"
    ],
    "added_time": "2026-01-03 08:06:22"
  },
  {
    "source_file": "poet.song.85000.json",
    "title": "過安仁縣權令主簿同蔡尉見訪二首  其一",
    "author": "孫覿",
    "paragraphs": [
      "莽莽纒兵氣，蓬茅庇一邱。",
      "尚看蒙赤幘，不復臥黄紬。",
      "抱牘杭鳧鶩，徵租聚沐猴。",
      "黄昏更蕭瑟，風雨嘯鵂鶹。"
    ],
    "added_time": "2026-01-03 08:06:40"
  },
  {
    "source_file": "poet.song.52000.json",
    "title": "依韵和再開芍藥十六首  其一一",
    "author": "陸佃",
    "paragraphs": [
      "春歸岑寂厭書空，頼爾相陪酒屢中。",
      "未必前身非叔子，不應後至似防風。",
      "賭留坐客排雙陸，借與都人畫二紅。",
      "須信年芳有虛發，莫教楊柳誤前功。"
    ],
    "added_time": "2026-01-03 08:07:05"
  },
  {
    "source_file": "poet.song.52000.json",
    "title": "依韵和再開芍藥十六首  其一五",
    "author": "陸佃",
    "paragraphs": [
      "諸縣豐登獄屢空，珍祥如欲助升中。",
      "不妨故故留連月，未到頻頻惱亂風。",
      "向上鬰葱佳氣紫，現前圓滿報身紅。",
      "自今長許汾陽醉，內外曾無緦少功。"
    ],
    "added_time": "2026-01-03 08:07:05"
  },
  {
    "source_file": "poet.song.71000.json",
    "title": "自太和衝雪歸而旅鴈數鳴據鞍偶作書贈令權元凱",
    "author": "吳則禮",
    "paragraphs": [
      "休論駞背錦糢糊，且試腰間金僕姑。",
      "邊頭可是憐儂輩，忽作徐熙雪鴈圖。"
    ],
    "added_time": "2026-01-03 08:07:23"
  },
  {
    "source_file": "poet.song.71000.json",
    "title": "簡吉老",
    "author": "吳則禮",
    "paragraphs": [
      "盱眙水落秋鴈回，都梁霜薄梅花開。",
      "極知玄文不浪與，踽踽故作侯芭來。"
    ],
    "added_time": "2026-01-03 08:07:23"
  },
  {
    "source_file": "poet.song.88000.json",
    "title": "九日陪李德儀兄弟游石屋",
    "author": "周紫芝",
    "paragraphs": [
      "秋雲易雨秋日出，九日陰晴苦難測。",
      "氣如昨夜太暄妍，雲似今朝好天色。",
      "天公要渠作好語，著意安排費天力。",
      "重到孤峰最上頭，四年不見煙霞秋。",
      "吳山長與越山對，海水自隨江水流。",
      "江水相見只如此，老大豈知爾許愁。",
      "上山燃火入山腹，下山騎馬尋石屋。",
      "十八大士棲兩巖，共向山中禮尊宿。",
      "人言石縫泉作珠，却繞山根走鳴玉。",
      "珠泉得名固不虛，虎泉作酌不滿欲。",
      "山僧應復笑我曹，醉中泉石蒙譏嘲。",
      "涇渭分流正須爾，美惡賢愚亦如此。",
      "寧將鷄肋奉尊拳，莫著陽秋在皮裏。",
      "此語如何可便參，聊供山僧一笑喜。"
    ],
    "added_time": "2026-01-03 08:08:08"
  },
  {
    "source_file": "poet.song.98000.json",
    "title": "園中錦被花始開一枝紅白二色趙守以二詩見報依韻答之  其一",
    "author": "鄭剛中",
    "paragraphs": [
      "兩種色，一枝花。",
      "何郎汗湯餠，妃子醉流霞。",
      "寂寥難伴山齋客，風味宜歸太守家。"
    ],
    "added_time": "2026-01-03 08:08:15"
  },
  {
    "source_file": "poet.song.74000.json",
    "title": "晚晴",
    "author": "謝逸",
    "paragraphs": [
      "輕雲朝作雨，麗日晚開晴。",
      "岸草葱葱碧，溪流泯泯清。",
      "沙汀眠白鷺，烟樹囀黄鶑。",
      "涉世心無競，支頤眼暫明。"
    ],
    "added_time": "2026-01-03 08:08:34"
  },
  {
    "source_file": "poet.tang.40000.json",
    "title": "聞砧",
    "author": "裴說",
    "paragraphs": [
      "深閨乍冷鑑開篋，玉筯微微濕紅頰。",
      "一陣霜風殺柳條，濃煙半夜成黃葉。",
      "垂垂白練明如雪，獨下閑堦轉淒切。",
      "祗知抱杵搗秋砧，不覺高樓已無月。",
      "時聞寒雁聲相喚，紗窓只有燈相伴。",
      "幾展齊紈又嬾裁，離腸恐逐金刀斷。",
      "細想儀形執牙尺，回刀剪破澄江色。",
      "愁捻銀鍼信手縫，惆悵無人試寬窄。",
      "時時舉袖勻紅淚，紅牋謾有千行字。",
      "書中不盡心中事，一片慇懃寄邊使。"
    ],
    "added_time": "2026-01-03 08:08:50"
  },
  {
    "source_file": "poet.song.61000.json",
    "title": "再和叔弼暑飲",
    "author": "李復",
    "paragraphs": [
      "古製雖存事一新，奇峰時作火雲升。",
      "憑風高棟能虛爽，欲雨炎天故鬰蒸。",
      "適意浮沉多野果，熱中咀嚼喜清冰。",
      "別裁僞體親風雅，若比陰鏗豈敢膺。"
    ],
    "added_time": "2026-01-03 08:08:53"
  },
  {
    "source_file": "poet.song.79000.json",
    "title": "次謝宣城出新林浦向板橋韻寄汪彦章",
    "author": "李彭",
    "paragraphs": [
      "名郎摩霄翼，徑逐先賢騖。",
      "奇胸如洞庭，中藏萬烟樹。",
      "憶昨易前期，寒暑亦云屢。",
      "雖聮臺省班，未减江湖趣。",
      "老境専一丘，病著隨所遇。",
      "何時過我來，嘗柑噀香霧。"
    ],
    "added_time": "2026-01-03 08:09:12"
  },
  {
    "source_file": "poet.song.79000.json",
    "title": "余與劉壯輿先大父屯田父秘丞爲契家壯輿又與予厚不數年皆下世今過其故居",
    "author": "李彭",
    "paragraphs": [
      "劉郎平昔居，門巷草芊芊。",
      "念我眼中人，骨驚淚潺湲。",
      "中允實高蹈，倦遊自丁年。",
      "問舍得匡廬，卜宅如澗瀍。",
      "懸車著屋山，騎牛弄寒泉。",
      "秘書極精銳，筆下走百川。",
      "口戈擊姦佞，直聲寰宇喧。",
      "諸郎排候鴈，一一落雲天。",
      "獨餘漫郎叟，高名星斗聮。",
      "辟書日夜催，援毫錄羣仙。",
      "幾負喪明責，掛冠遂言旋。",
      "中河忽墜月，半岳遽摧巔。",
      "孤嫠俱幽憤，一仆無復痊。",
      "傳家惟蔡琰，擇壻得鮑宣。",
      "驅車官殊方，衡宇頽荒阡。",
      "壞壁蝸篆滿，小窗蛛網懸。",
      "翠藹遠山暝，蒼苔修竹連。",
      "往時所憩樹，相與聽鳴蟬。",
      "忽逢持斧翁，葆鬢青行纒。",
      "採薪收斜日，伐竹破疏煙。",
      "沉痛迫中腸，裴回不能前。",
      "高明鬼得瞰，豈弟神所捐。",
      "微吟復凄斷，暮角西風傳。"
    ],
    "added_time": "2026-01-03 08:09:12"
  },
  {
    "source_file": "poet.tang.11000.json",
    "title": "江村",
    "author": "杜甫",
    "paragraphs": [
      "清江一曲抱村流，長夏江村事事幽。",
      "自去自來堂上燕，相親相近水中鷗。",
      "老妻畫紙爲碁局，稚子敲鍼作釣鉤。",
      "多病所須唯藥物，微軀此外更何求。"
    ],
    "added_time": "2026-01-03 08:09:41"
  },
  {
    "source_file": "poet.tang.22000.json",
    "title": "早朝賀雪寄陳山人",
    "author": "白居易",
    "paragraphs": [
      "長安盈尺雪，早朝賀君喜。",
      "將赴銀臺門，始出新昌里。",
      "上堤馬蹄滑，中路蠟燭死。",
      "十里向北行，寒風吹破耳。",
      "待漏午門外，候對三殿裏。",
      "鬚鬢凍生冰，衣裳冷如水。",
      "忽思仙遊谷，闇謝陳居士。",
      "暖覆褐裘眠，日高應未起。"
    ],
    "added_time": "2026-01-03 08:09:54"
  },
  {
    "source_file": "poet.tang.49000.json",
    "title": "竹枝 一",
    "author": "孫光憲",
    "paragraphs": [
      "門前春水白蘋花，岸上無人小艇斜。",
      "商女經過江欲暮，散拋殘食飼神鵶。"
    ],
    "added_time": "2026-01-03 08:10:06"
  },
  {
    "source_file": "poet.song.78000.json",
    "title": "招中散兄飲",
    "author": "葛勝仲",
    "paragraphs": [
      "飄零羈旅苦摧頽，旬日希逢笑口開。",
      "爐冷難施文武火，氣寒聊雜聖賢杯。",
      "牛鳴地去無多遠，羊胛熟時宜便来。",
      "聞說家山動歸興，預愁疊鼓起高桅。"
    ],
    "added_time": "2026-01-03 08:10:23"
  },
  {
    "source_file": "poet.tang.55000.json",
    "title": "上亭驛（題擬）",
    "author": "羅隱",
    "paragraphs": [
      "細（《輿地紀勝》、《天中記》作「山」）雨霏微宿上亭，雨中因感（《輿地紀勝》、《天中記》作「想」）雨淋鈴。",
      "貴爲天子猶魂斷，窮著荷衣好涕零。",
      "劍水多端何處去，巴猿無賴不堪聽。",
      "少年辛苦今飄蕩，空（一作「深」）媿先生教聚螢。",
      "（見宋王灼《碧鷄漫志》卷五。",
      "）（按：《全唐詩》卷六六五據《天中記》收首二句，《全唐詩續補遺》卷十六據《輿地紀勝》卷一八六收前四句，均不全，今重錄之。",
      "）。"
    ],
    "added_time": "2026-01-03 08:10:41"
  },
  {
    "source_file": "poet.tang.50000.json",
    "title": "晚秋覊情",
    "author": "佚名",
    "paragraphs": [
      "悄焉獨立思疇昔，忽爾傷心泪旋滴。",
      "常時遊涉事文華，今日覊縲困戎敵。",
      "知音好識竟何在，黯然已矣山河隔，吊影慙魂嗟一身，夕往朝朝（來）絕三益。",
      "非論邂逅離朋友，抑亦淪濟彫羽翮。",
      "自憐銷瘦衣漸寬，誰念恓惶心轉窄。",
      "近來殊俗盈衢路，尚見蒿萊遍街陌，屋宇摧殘無箇存，猶是唐家舊踪跡。",
      "城邊谷口色蒼茫，木落霜飛風析（淅）瀝。",
      "凌晨煞氣半天紅，薄暮寒雲滿山白。",
      "覊紲時深情憤怒，漂泊鄉遥心感激。",
      "不憂懦節向戎夷，只恨更長愁寂寂。"
    ],
    "added_time": "2026-01-03 08:12:02"
  },
  {
    "source_file": "poet.song.79000.json",
    "title": "予與謝幼槃董瞿老諸人往在臨川甚昵幼槃已在鬼錄後五年復與瞿老會宿于星渚是夕大風雨因誦蘇州誰知風雨夜復此對床眠之句歸賦十章以寄  其八",
    "author": "李彭",
    "paragraphs": [
      "曩時太傅公，日下欲無對。",
      "富貴恐不免，大節在顯晦。",
      "一朝出東山，勲業到鼎鼐。",
      "眷言固窮士，難進思易退。"
    ],
    "added_time": "2026-01-03 08:12:28"
  },
  {
    "source_file": "poet.song.53000.json",
    "title": "官松",
    "author": "孔平仲",
    "paragraphs": [
      "我行九江南，曠野圍空山。",
      "道旁何所有，高松立巑岏。",
      "藏標隠雲霧，秀氣凌岡巒。",
      "橫騫却與走，怪狀千萬端。",
      "中有清風發，能令朱夏寒。",
      "流金五六月，方苦行路難。",
      "騎者欲顛沛，負者面如丹。",
      "氣息幾斷絕，至此方少寬。",
      "消渴飲甘露，涸轍投長瀾。",
      "迺知古人意，爲惠無窮年。",
      "亦有被剪伐，行列頗不完。",
      "豈非風雷變，或者盜賊繁。",
      "土人對我嘆，云有縣長官。",
      "爲政猛于虎，下令如走丸。",
      "取此爲宮室，將以資宴歡。",
      "良工操斧斤，睥睨長林間。",
      "擇其最高大，餘者棄不觀。",
      "千夫擁一柱，九牛力回旋。",
      "至今空根悲，泣淚尚未乾。",
      "彼令誠何心，緩急迷後先。",
      "毫末至合抱，忍以頃刻殘。",
      "萬衆所庇頼，易爲一身安。",
      "居上恬莫問，在下畏不言。",
      "世事類若斯，嗚呼一摧肝。"
    ],
    "added_time": "2026-01-03 08:12:29"
  },
  {
    "source_file": "poet.song.56000.json",
    "title": "謝張泰伯惠黄雀鮓",
    "author": "黄庭堅",
    "paragraphs": [
      "去家十二年，黄雀慳下筯。",
      "笑開張侯盤，湯餠始有助。",
      "蜀王煎藙法，醢以羊彘兔。",
      "麥餠薄于紙，含漿和鹹酢。",
      "秋霜落場穀，一一挾繭絮。",
      "飛飛蒿艾間，入網輒萬數。",
      "烹煎宜老稚，罌缶煩愛護。",
      "南包解京師，至尊所珍御。",
      "玉盤登百十，睥睨輕桂蠹。",
      "五侯噦豢豹，見謂美無度。",
      "瀕河飯食漿，瓜葅已佳茹。",
      "誰言風沙中，鄉味入供具。",
      "坐令親饌甘，更使客得與。",
      "蒲陰雖窮僻，勉作三年住。",
      "願公且安樂，分寄尚能屢。"
    ],
    "added_time": "2026-01-03 08:12:32"
  },
  {
    "source_file": "poet.tang.18000.json",
    "title": "早春雪中聞鶯",
    "author": "韓愈",
    "paragraphs": [
      "朝鶯雪裏新，雪樹眼前春。",
      "帶澀先迎氣，侵寒已報人。",
      "共矜初聽早，誰貴後聞頻。",
      "暫囀那成曲，孤鳴豈及辰。",
      "風霜徒自保，桃李詎相親。",
      "寄謝幽棲友，辛勤不爲身。"
    ],
    "added_time": "2026-01-03 08:12:33"
  },
  {
    "source_file": "poet.song.6000.json",
    "title": "李工部江南轉運",
    "author": "楊億",
    "paragraphs": [
      "含香五字客，尚齒十年兄。",
      "舊奏梁園賦，新題漢柱名。",
      "出驅星使傳，入佐地官征。",
      "獻可方前笏，分憂又抗旌。",
      "富饒今澤國，佳麗古臺城。",
      "錯節投刀釋，頺綱攬轡清。",
      "沃心期密啓，銜尾待香秔。",
      "處處江山秀，行春莫計程。"
    ],
    "added_time": "2026-01-03 08:13:02"
  },
  {
    "source_file": "poet.tang.10000.json",
    "title": "酬于侍郎湖南見寄十四韻",
    "author": "包佶",
    "paragraphs": [
      "桂嶺千崖斷，湘流一派通。",
      "長沙今賈傅，東海舊于公。",
      "章甫經殊俗，離騷繼雅風。",
      "金閨文作字，玉匣氣成虹。",
      "翰墨時招侶，丹青夙在公。",
      "主恩留左掖，人望積南宮。",
      "巧拙循名異，浮沈顧位同。",
      "九遷歸上略，三已契愚衷。",
      "責謝庭中吏，悲寬塞上翁。",
      "楚材欣有適，燕石愧無功。",
      "山曉重嵐外，林春苦霧中。",
      "雪花翻海鶴，波影倒江楓。",
      "去札頻逢信，回帆早挂空。",
      "避賢方有日，非敢愛微躬。"
    ],
    "added_time": "2026-01-03 08:13:22"
  },
  {
    "source_file": "poet.song.52000.json",
    "title": "用田倅韵答孫勉教授二首  其二",
    "author": "陸佃",
    "paragraphs": [
      "造化從他密密移，聰明非復似前時。",
      "暫披金甲爲儒將，曾燕珠宮對玉巵。",
      "一日看回花恨疾，三年生就葉嫌遲。",
      "慇懃爲訪春消息，頼有羹梅探得知。"
    ],
    "added_time": "2026-01-03 08:13:30"
  },
  {
    "source_file": "poet.tang.11000.json",
    "title": "重簡王明府",
    "author": "杜甫",
    "paragraphs": [
      "甲子西南異，冬來只薄寒。",
      "江雲何夜盡，蜀雨幾時乾。",
      "行李須相問，窮愁豈有寬。",
      "君聽鴻鴈響，恐致稻粱難。"
    ],
    "added_time": "2026-01-03 08:13:31"
  },
  {
    "source_file": "poet.song.85000.json",
    "title": "曹山寺",
    "author": "孫覿",
    "paragraphs": [
      "石棧梯空一綫横，路窮臺殿兩崢嶸。",
      "日光澹澹鳥飛沒，雲氣茫茫龍隨行。",
      "道人西歸餘隻履，結茅宴坐千巖底。",
      "草根瀝瀝暗泉鳴，樹外騰騰青瘴起。",
      "翠竹掩冉蒼雲屯，老藤蔽虧白晝昏。",
      "天低尺五雷雨上，身强丈六祖佛尊。",
      "我老栖栖厭行旅，逢人欲問前三語。",
      "不見高僧錫杖飛，山下空留千斛乳。"
    ],
    "added_time": "2026-01-03 08:13:44"
  },
  {
    "source_file": "poet.song.85000.json",
    "title": "贈曹山長老了如",
    "author": "孫覿",
    "paragraphs": [
      "一念挂世網，平生誤儒冠。",
      "笑看蠅穴紙，坐待鮎緣竿。",
      "薨薨醯醬瓿，豈識天壤寛。",
      "老如本逢掖，詩肩尚儒酸。",
      "久纒冠蓋蔓，忽作泡影觀。",
      "堂堂人天師，三世一指彈。",
      "身閑雲月出，骨老霜松寒。",
      "我生飽憂患，將心覓人安。",
      "目擊有妙寄，語樂非世歡。",
      "坐穩且復留，火芋分懶殘。"
    ],
    "added_time": "2026-01-03 08:13:44"
  },
  {
    "source_file": "poet.song.88000.json",
    "title": "次韻庭藻與陳相之李子至定尋梅之約見示",
    "author": "周紫芝",
    "paragraphs": [
      "西湖三見青春面，無人共醉山間梅。",
      "晚逢詩老看古雅，如入周廟觀山罍。",
      "我所思兮在何許，昔望長江隔淮楚。",
      "三月春前始識君，倚杖看花聽君語。",
      "我今欲赴同襟期，老情可得如年時。",
      "清歡既少飲不足，枯膓欲盡詩應遲。",
      "衣冠此地多佳客，相逢四海無南北。",
      "天將此樂付公等，一枝方訪春消息。",
      "老夫老矣何能爲，折花夢作春山歸。"
    ],
    "added_time": "2026-01-03 08:13:50"
  },
  {
    "source_file": "poet.song.74000.json",
    "title": "擬峴臺",
    "author": "謝逸",
    "paragraphs": [
      "董奉山中種杏，玄都觀裏栽桃。",
      "清曠孰如此地，登臨况是吾曹。",
      "城下一江水碧，江邊百尺臺高。",
      "倦蝶舞酣花塢，驚鷗飛掠魚舠。",
      "客子自來如燕，世事相黏若蠔。",
      "何當有酒徑醉，凉州不博葡萄。"
    ],
    "added_time": "2026-01-03 08:13:51"
  },
  {
    "source_file": "poet.song.89000.json",
    "title": "謁告迎奉聞親闈有醴泉之除不勝慶抃作詩寄叔易季言二弟",
    "author": "李綱",
    "paragraphs": [
      "薄宦便甘旨，兩載官南徐。",
      "江山富佳致，足以爲親娛。",
      "昆弟盡在傍，承顔懽有餘。",
      "寧知驛書召，結束趨征途。",
      "旅食寓京華，夢想懷庭除。",
      "宸恩賜清燕，天語聞都俞。",
      "蘭省幸備員，匪才慚冒居。",
      "思親動歸興，謁告之東吳。",
      "曉出通津門，輕舠泛汴渠。",
      "鶯花已爛熳，榆柳正扶疏。",
      "去去指苕霅，行行遠神都。",
      "中途聞吉語，動色觀除書。",
      "天子隆孝治，朝廷優老儒。",
      "犬馬志欲養，獲此伸區區。",
      "丘山恩施重，螻蟻輕捐軀。",
      "寓書東飛鴻，早早達吾廬。",
      "季也在親側，援琴方舞雩。",
      "聆音想慰懌，具駕無踟蹰。",
      "會言亦近止，期以薫風初。"
    ],
    "added_time": "2026-01-03 08:13:53"
  },
  {
    "source_file": "poet.song.89000.json",
    "title": "用前韻留别諸弟",
    "author": "李綱",
    "paragraphs": [
      "久陪鴛鷺日朝天，却愛江湖作散仙。",
      "但有園林種松菊，便勝冠冕著貂蟬。",
      "棣華春早相輝映，鴈序風高自後先。",
      "暫此睽離休悵望，爲荒三徑徯予還。"
    ],
    "added_time": "2026-01-03 08:13:53"
  },
  {
    "source_file": "poet.tang.14000.json",
    "title": "題伯夷廟",
    "author": "盧綸",
    "paragraphs": [
      "中條山下黃礓石，壘作夷齊廟裏神。",
      "落葉滿堦塵滿座，不知澆酒爲何人。"
    ],
    "added_time": "2026-01-03 08:14:15"
  },
  {
    "source_file": "poet.song.80000.json",
    "title": "句  其二二",
    "author": "李彭",
    "paragraphs": [
      "苦無疏影橫斜句。"
    ],
    "added_time": "2026-01-03 08:15:09"
  },
  {
    "source_file": "poet.song.80000.json",
    "title": "句  其二三",
    "author": "李彭",
    "paragraphs": [
      "供奉班中須此賢。"
    ],
    "added_time": "2026-01-03 08:15:09"
  },
  {
    "source_file": "poet.song.80000.json",
    "title": "句  其二四",
    "author": "李彭",
    "paragraphs": [
      "已失裝懷萬斛愁。"
    ],
    "added_time": "2026-01-03 08:15:09"
  },
  {
    "source_file": "poet.song.80000.json",
    "title": "句  其二五",
    "author": "李彭",
    "paragraphs": [
      "相思甲乙翻遺稿，力斛珠璣得貫穿。"
    ],
    "added_time": "2026-01-03 08:15:09"
  },
  {
    "source_file": "poet.song.80000.json",
    "title": "睿謨殿曲宴詩",
    "author": "王安中",
    "paragraphs": [
      "上帝通明闕，神霄廣愛天。",
      "九光環日月，五色麗雲煙。",
      "紫宙開三極，瓊璈列萬仙。",
      "希夷塵境斷，彷彿玉經傳。",
      "妙道逢昌運，真王撫契賢。",
      "龜圖規大壯，龍位正純乾。",
      "穹昊親無間，皇居掇自然。",
      "剛風同變化，梵氣共陶甄。",
      "層觀星潢上，重闉斗柄邊。",
      "摩空七雉峻，冠嶠六鼇連。",
      "夢想何嘗到，階升信有緣。",
      "昕朝初放仗，密燕忽聞宣。",
      "清禁來鳴佩，修廊列並肩。",
      "獸鋪金半闔，鸞障繡微褰。",
      "霽景流庭砌，雷文繪桷梴。",
      "宫簾波錦漾，殿榜字金填。",
      "花擁巍巍座，香浮秩秩筵。",
      "嵩呼稱萬億，韶奏侍三千。",
      "華歲稱堯歷，元璣候舜璿。",
      "冰霜知臘後，梅柳認春前。",
      "造化應呈巧，芳菲已鬬妍。",
      "樛枝琱檻小，多葉露桃鮮。",
      "錯落飛杯斝，鏘洋雜管絃。",
      "承雲歌歷歷，回雪舞翩翩。",
      "黼幄祥氛合，銅壺永漏延。",
      "鎬京方置醴，羲馭自停鞭。",
      "乃聖情彌渥，諸臣意更虔。",
      "宗藩親魯衞，相芾拱閎顛。",
      "側弁恩光浹，中觴詔蹕旋。",
      "寶薰携滿袖，御果得加籩。",
      "要賞嬉遊盛，俄追步武遄。",
      "騰身複道表，送目夾城堧。",
      "仰揖蒼龍象，旁臨艮嶽巔。",
      "謳謡紛廣陌，簫鼓樂豐年。",
      "赫弈攢輪幰，珍奇集市鄽。",
      "博盧多袒跣，飲肆競蹁蹮。",
      "蕃衍開朱邸，崔嵬照彩椽。",
      "橋虹彎矗矗，江練泮濺濺。",
      "擊柝周廬晚，張燈別院先。",
      "餘霞摇綺暈，列宿瀉珠躔。",
      "浩蕩三山島，稜層十丈蓮。",
      "再趨天北極，却立榻東偏。",
      "既用家人禮，仍占聖製篇。",
      "兕觥從酩酊，蟾魄待嬋娟。",
      "轉盼隨親指，環觀得縱穿。",
      "曲屏紅浪蹙，巨柱赤虬纏。",
      "光透垂葩井，晶銜带璧錢。",
      "蕭臺千級峻，重屋八窗全。",
      "就席花墩匝，行尊紫袖揎。",
      "交輝方爍爍，起立復闐闐。",
      "邃宇會寧過，中宵勝賞專。",
      "鋪陳尤有韻，清雅不相沿。",
      "户箔明瓊串，欄釭水碧棬。",
      "規模商甗鑄，款識魯壺鐫。",
      "秦曲移箏雁，唐粧儼鬢蟬。",
      "窄襟珠綴領，高朵翠爲鈿。",
      "喜氣排寒冱，輕颸洒靜便。",
      "層牀藉璣組，方鼎炷龍涎。",
      "瑪瑙供盤大，玻瓈琢琖圓。",
      "暖金傾小榼，屑玉釀新泉。",
      "帝子天材異，英姿棣萼聯。",
      "頻看揮斗盌，端是吸鯨川。",
      "推食俱均逮，攘餐及堕捐。",
      "海螯初破殻，江柱乍離淵。",
      "寧數披綿雀，休論縮項鯿。",
      "南珍誇飣餖，北饌厭烹煎。",
      "賜橘懷頳卵，酡顔釂寶船。",
      "言歸荷慈惠，末節笑拘攣。",
      "放鑰嚴扉啓，籠紗逸足牽。",
      "冰輪掛銀漢，夜色映華韉。",
      "人識重熙象，功繄獨斷權。",
      "五辰今不忒，六氣永無愆。",
      "天紀承三古，時雍變八埏。",
      "比閭增版籍，疆埸罷戈鋋。",
      "文軌包夷夏，弦歌遍幅員。",
      "恢儒榮藻茅，作士極魚鳶。",
      "肯構詒謀顯，多男景祚綿。",
      "迓衡常穆穆，遵路益平平。",
      "亭障今踰隴，耕耘久際燕。",
      "恩漸鯨海漲，威竄犬戎羶。",
      "東擬封云岱，西將款澗瀍。",
      "琳科宣蕊笈，玉府下雲軿。",
      "帝籍勤初播，宫蠶長自眠。",
      "繭絲登六寢，稃米秀中田。",
      "廟鶴垂昭假，壇光監吉蠲。",
      "靈芝滋菌蠢，甘醴湧潺湲。",
      "合教龐風革，頒經衆疾痊。",
      "雨隨親禱降，河避上流遷。",
      "執契皇猷洽，披圖福物駢。",
      "太和輸橐籥，妙用絕蹄筌。",
      "此會君臣悅，應光簡冊編。",
      "雅稱魚罩罩，頌述鼓咽咽。",
      "詎比千齡遇，猶聞四始箋。",
      "羈臣起韋布，陋質愧駑鉛。",
      "驟俾陪機政，由來出眷憐。",
      "恩方拜綸綍，報未效塵涓。",
      "密席叨臨勸，凡蹤第曲拳。",
      "雖無三峽水，曾步八花塼。",
      "聖諭知難稱，才慳合勉旃。",
      "鈞天思盡賦，賸續白雲牋。"
    ],
    "added_time": "2026-01-03 08:15:09"
  },
  {
    "source_file": "poet.song.79000.json",
    "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其三",
    "author": "李彭",
    "paragraphs": [
      "明月出東壁，歷井復捫參。",
      "如我飲歡伯，了無經世心。",
      "土膏富畦壠，濁醪有常斟。",
      "鳥語復見廣，浩蕩栖雲林。"
    ],
    "added_time": "2026-01-03 08:15:11"
  },
  {
    "source_file": "poet.song.79000.json",
    "title": "喜遇洪仲本于山南以蟬噪林逾静鳥鳴山更幽爲韻作十詩寄之兼呈駒父  其七",
    "author": "李彭",
    "paragraphs": [
      "綠髪嗜翰墨，頗徂成章程。",
      "耽思且傍訊，僅有能詩聲。",
      "老語如凍芋，時時强抽萌。",
      "公等極英妙，毎聞鸞鳯鳴。"
    ],
    "added_time": "2026-01-03 08:15:11"
  },
  {
    "source_file": "poet.song.52000.json",
    "title": "答張朝奉四首  其三",
    "author": "陸佃",
    "paragraphs": [
      "押了文書坐了衙，尋常行過祇如家。",
      "苦無公事妨携酒，頼有詩情得試茶。",
      "便到五更猶有月，算來一日可無花。",
      "垂綸更作輕鷗伴，坐看寒汀學縐紗。"
    ],
    "added_time": "2026-01-03 08:15:51"
  },
  {
    "source_file": "poet.song.53000.json",
    "title": "游六和寺",
    "author": "孔平仲",
    "paragraphs": [
      "同尋六和寺，去旁蒼崖行。",
      "崢嶸石林氣，㶁㶁流水鳴。",
      "見此俗慮減，入門心更清。",
      "盤空到窈窕，小憩山前亭。",
      "天晴修竹外，颯有風雨聲。",
      "僧云金魚池，近日秋雨足。",
      "餘波落清壁，散作雪色瀑。",
      "徐興視其流，登高穿屈曲。",
      "忽逢白練飛，碎點濺珠玉。",
      "清泠振毛髮，瀟洒蕩心腹。",
      "金魚在何處，演漾戲平陸。",
      "鱗鬣老愈黄，點漆作雙目。",
      "憶爲兒童時，嘗劇此池旁。",
      "聞人說金魚，已謂百歲强。",
      "今踰二十年，僧死草木荒。",
      "此魚尚無恙，纖質不改常。",
      "謂魚非靈物，安得擅久長。",
      "四海波浪高，三江網羅密。",
      "長鯨喪明珠，幽暗無白日。",
      "我疑龍變化，就此溪中逸。",
      "紛綸乾坤爭，浩蕩風霆出。",
      "何如守一泓，無得亦無失。"
    ],
    "added_time": "2026-01-03 08:15:55"
  },
  {
    "source_file": "poet.song.85000.json",
    "title": "送僧妙鑑住廣壽寺",
    "author": "孫覿",
    "paragraphs": [
      "明月不可呼，清夜時一出。",
      "孤光掛海涯，皎皎轉空碧。",
      "道人一茅把，坐睨九年壁。",
      "磨磚破纒縛，驟若老驥逸。",
      "匆匆林下逢，悵望不暖席。",
      "錫杖已凌空，階庭草如積。"
    ],
    "added_time": "2026-01-03 08:16:02"
  },
  {
    "source_file": "poet.tang.45000.json",
    "title": "古鏡",
    "author": "若虛",
    "paragraphs": [
      "軒后紅爐獨鑄成，蘚痕磨落月輪呈。",
      "萬般物象皆能鑒，一箇人心不可明。",
      "匣內乍開鸞鳳活，臺前高挂鬼神驚。",
      "百年肝膽堪將比，祗怕看頻素髮生。"
    ],
    "added_time": "2026-01-03 08:16:31"
  },
  {
    "source_file": "poet.song.88000.json",
    "title": "次韻庭藻追記去歲與余游西湖舟中聞火而歸",
    "author": "周紫芝",
    "paragraphs": [
      "漫郎移舟入小回，醉著幅巾歌落梅。",
      "老夫但倚紫藤杖，袖手恥看黄金罍。",
      "忽漫相逢遽如許，醉後高談俱楚楚。",
      "百尺君臥元龍樓，醇酎我羞公瑾語。",
      "從來悲樂難預期，人生快意能幾時。",
      "紅光屬漢勢未已，短艇掠水歸嫌遲。",
      "只今俱是京塵客，君居巷南我巷北。",
      "天寒饑餓不出門，遣騎時來問消息。",
      "江邊久客知何爲，白頭拾遺徒步歸。"
    ],
    "added_time": "2026-01-03 08:16:38"
  },
  {
    "source_file": "poet.tang.50000.json",
    "title": "□□",
    "author": "佚名",
    "paragraphs": [
      "白日走風沙，黃昏飛雪花。",
      "愁雲闇□畔，寒色暝天涯。",
      "縲紲今將久，歸期恨路賒（原作「㖠」）。",
      "時時眠夢裏，往往見還家。"
    ],
    "added_time": "2026-01-03 08:16:47"
  },
  {
    "source_file": "poet.song.89000.json",
    "title": "松江第四橋",
    "author": "李綱",
    "paragraphs": [
      "松江第四橋，風雨不可過。",
      "下有百尺蛟，蜿蜒枕橋臥。",
      "窟宅據要津，口腹長饑餓。",
      "毎憑波濤勢，能作舟檝禍。",
      "安得佽飛手，坐使神姦破。",
      "往來水無虞，時鼓清江柁。"
    ],
    "added_time": "2026-01-03 08:16:57"
  },
  {
    "source_file": "poet.song.74000.json",
    "title": "同信民出城南訪正叔共約南湖之遊至今不果信民即有長沙之行恐遂爽約戲作詩以督之",
    "author": "謝逸",
    "paragraphs": [
      "初見南湖凍未消，只今流水又平橋。",
      "驅除臘雪煩梅蘂，收拾春風倩柳條。",
      "豈有故人行作別，不將樽酒慰無聊。",
      "府中諸史皆英妙，早晚相從幸見招。"
    ],
    "added_time": "2026-01-03 08:18:20"
  },
  {
    "source_file": "poet.song.78000.json",
    "title": "先兄中散挽歌詞四首  其二",
    "author": "葛勝仲",
    "paragraphs": [
      "德與才高位不酬，大鈞杳默向誰尤。",
      "剖符政化傳沂水，握節威名振宛丘。",
      "心悟三乘真合覺，學該九域獨推優。",
      "鴈行影拆元龜喪，涙洒西風不忍收。"
    ],
    "added_time": "2026-01-03 08:18:37"
  },
  {
    "source_file": "poet.tang.37000.json",
    "title": "祕閣伴直",
    "author": "鄭谷",
    "paragraphs": [
      "祕閣鎖書深，牆南列晚岑。",
      "吏人同野鹿，庭木似山林。",
      "淺井寒蕪入，迴廊疊蘚侵。",
      "閑看薛稷鶴，共起五湖心。"
    ],
    "added_time": "2026-01-03 08:19:13"
  },
  {
    "source_file": "poet.song.47000.json",
    "title": "和子瞻司竹監燒葦園因獵園下",
    "author": "蘇轍",
    "paragraphs": [
      "駿馬七尺行馮馮，曉出射獸霜爲冰。",
      "荻園斫盡有枯枿，束茅吹火初如燈。",
      "乍分乍合勢開展，蒼烟被野風騰騰。",
      "黄狐驚顧嘯儔侶，飛鳥先起如蒼蠅。",
      "須臾立旆布行伍，有似修蟒橫岡陵。",
      "蒼鷹猛獸出前後，缺處已挂黄麻罾。",
      "回風忽作火力怒，平地一卷無疆塍。",
      "商辛不出抱寶死，曹瞞逸去燋其肱。",
      "投身誤喜脫灰燼，闖首旋已遭侵凌。",
      "何人上馬氣吞虎，狐帽壓耳皮蒙膺。",
      "開弓徐射疊雙兔，擁馬歡叫驚未曾。",
      "舉鞭一麾百夫進，擊鼓再發箭舉掤。",
      "去如飛虻中如電，獲若雨獸膏流澠。",
      "肉分麾下飽壯士，皮與公子留縑繒。",
      "縱橫分裂惠村塢，尚有磊落載後乘。",
      "吾兄善射久無敵，是日斂手稱不能。",
      "憑鞍縱馬聊自適，酒後醉語誰能譍。",
      "健兒擊搏信可樂，主將雄猛今誰勝。",
      "胸中森列萬貔虎，嗟世但以文儒稱。",
      "安得强弓傅長箭，使射蔽日垂天鵬。"
    ],
    "added_time": "2026-01-03 08:19:29"
  },
  {
    "source_file": "poet.song.74000.json",
    "title": "游泉庵寺懷璧上人以徐飛錫杖出風塵爲韵探得徐字",
    "author": "謝逸",
    "paragraphs": [
      "年少談王陋漢儒，筆端萬字壓嚴徐。",
      "昔爲酒客鶑花繞，今作禪林水竹居。",
      "賤子已捐干祿學，故人休草絕交書。",
      "春風縱棹遊蕭寺，北望淮山正憶渠。"
    ],
    "added_time": "2026-01-03 08:20:19"
  },
  {
    "source_file": "poet.song.89000.json",
    "title": "張南仲置酒心淵堂值雨",
    "author": "李綱",
    "paragraphs": [
      "自别西湖日置懷，却因謫宦得重來。",
      "雲深不見孤山寺，風急難乘搖碧齋。",
      "未放幽情窮水石，且將離恨泥樽罍。",
      "勝遊須徧山南北，何日晴天爲一開。"
    ],
    "added_time": "2026-01-03 08:20:55"
  },
  {
    "source_file": "poet.tang.32000.json",
    "title": "南歌子詞二首 二",
    "author": "溫庭筠",
    "paragraphs": [
      "井底點燈深燭伊，共郎長行莫圍棊。",
      "玲瓏骰子安紅豆，入骨相思知不知。"
    ],
    "added_time": "2026-01-03 08:21:27"
  },
  {
    "source_file": "poet.song.6000.json",
    "title": "從叔郎中知潭州",
    "author": "楊億",
    "paragraphs": [
      "藩閫分憂重，關山去路賖。",
      "含香滯郎署，乘馹倦天涯。",
      "土貢千頭橘，神祠萬里沙。",
      "金碑紀風物，寶瑟怨年華。",
      "粉籜斑文簟，雲腴紫笋芽。",
      "民田兩岐麥，郡圃四時花。",
      "别恨休攀柳，歸期待及瓜。",
      "鱣庭有遺訓，清白自傳家。"
    ],
    "added_time": "2026-01-03 08:22:01"
  },
  {
    "source_file": "poet.song.81000.json",
    "title": "詩一首",
    "author": "張擴",
    "paragraphs": [
      "范侯渥漥種，出水已權奇。",
      "失身肉馬羣，俯首枯豆萁。"
    ],
    "added_time": "2026-01-03 08:22:04"
  },
  {
    "source_file": "poet.song.52000.json",
    "title": "易守建業毅夫有詩贈別次韵五首  其三",
    "author": "陸佃",
    "paragraphs": [
      "紫案焚香拜敕黄，無因久借蓋公堂。",
      "不堪落日離魂斷，頼有薰風引夢長。",
      "吹律漸知寒谷暖，賣漿曾值暑天凉。",
      "他年果若成功去，乞取南陽作鄧王。"
    ],
    "added_time": "2026-01-03 08:22:08"
  },
  {
    "source_file": "poet.song.56000.json",
    "title": "病起次韵和稚川進叔倡酬之什",
    "author": "黄庭堅",
    "paragraphs": [
      "池塘夜雨聽鳴蛙，老境侵尋每憶家。",
      "白髮生來驚客鬢，黄粱炊熟又春華。",
      "百年不負膠投漆，萬事相依葛與瓜。",
      "勝日主人如有酒，猶堪扶病見鶑花。"
    ],
    "added_time": "2026-01-03 08:22:50"
  },
  {
    "source_file": "poet.song.98000.json",
    "title": "自憐",
    "author": "鄭剛中",
    "paragraphs": [
      "木偶漂来萬里身，自憐藏拙向三春。",
      "人窮但有哦詩債，意懶終無下筆神。",
      "屋後雲深雞失曉，廚中飯盡鼠嫌貧。",
      "五更小雨卻堪喜，數壠寒蔬色已新。"
    ],
    "added_time": "2026-01-03 08:23:31"
  },
  {
    "source_file": "poet.song.64000.json",
    "title": "舟中即事",
    "author": "吳可",
    "paragraphs": [
      "四顧彭蠡湖，獨知廬阜尊。",
      "疊嶂遍圍繞，拱立猶兒孫。",
      "扶筇望瀑布，玉虹走祇園。",
      "回步尋虛亭，餘流潄瑶琨。",
      "三峽誇幽險，下有萬雷喧。",
      "龍淵神物家，孰敢窺清渾。",
      "歸來有餘思，妙音傳夢魂。",
      "易舟大孤傍，山川出籠樊。",
      "生平數佳士，歡然笑語溫。",
      "殊鄉愛遠客，一見如弟昆。",
      "直有卜鄰意，便擬營柴門。",
      "惜別屢往還，遺酒盈瓶盆。",
      "回首幽居雲，忽作聚墨昏。",
      "岡巒互起伏，時爲烟霧吞。",
      "遥知急雨來，坐看風水奔。",
      "浮家若漂泊，且繫古柳根。",
      "晚來喜新霽，遥岑淡餘痕。",
      "岸花自娬媚，始怪秋色繁。",
      "近沙羣鷺驚，炯如積雪翻。",
      "林間問茅屋，欲與漁父言。",
      "想像翠靄中，疑有桃花源。",
      "津子請息肩，買醉溪上村。",
      "我亦睡篷底，輾轉吟東屯。",
      "痛彼日月遠，念此骨肉存。",
      "誰能致薪粲，庶幾度寒暄。",
      "避秦豈本志，多病不復論。"
    ],
    "added_time": "2026-01-03 08:23:48"
  },
  {
    "source_file": "poet.tang.37000.json",
    "title": "寄南浦謫官",
    "author": "鄭谷",
    "paragraphs": [
      "多才翻得罪，天末抱窮憂。",
      "白首爲遷客，青山繞萬州。",
      "醉敧梅障曉，歌厭竹枝秋。",
      "望闕懷鄉淚，荆江水共流。"
    ],
    "added_time": "2026-01-03 08:24:34"
  },
  {
    "source_file": "poet.song.89000.json",
    "title": "桐江行贈江致一少府",
    "author": "李綱",
    "paragraphs": [
      "放浪江湖乃吾樂，羈束軒冕非所榮。",
      "謫官去爲劍浦吏，鼓柁遂作桐江行。",
      "艤舟浙岸候潮至，百越微茫煙水外。",
      "波横天際海倒流，噴雪驚雷聲震地。",
      "須臾風軟潮已平，片帆去逐飛鴻輕。",
      "櫂謳四起日西落，暮天杳杳惟參横。",
      "江山蒼蒼負殘雪，江水茫茫浸寒月。",
      "誰云逐客苦悽凉，今我斯遊最奇絕。",
      "清晨弭櫂桐君廬，溪光山色世所無。",
      "故人見我一笑粲，殺雞爲黍聊相娛。",
      "嗟予仕宦等遊戲，斷梗飄蓬本無蔕。",
      "但令景物供吟哦，出處窮通何足計。",
      "此行幽討殊未闌，滿目疊疊皆雲山。",
      "鷺飛魚躍石齒齒，今夜且宿嚴陵灘。"
    ],
    "added_time": "2026-01-03 08:24:35"
  },
  {
    "source_file": "poet.tang.18000.json",
    "title": "送李尚書赴襄陽八韻得長字",
    "author": "韓愈",
    "paragraphs": [
      "帝憂南國切，改命付忠良。",
      "壤畫星搖動，旗分獸簸揚。",
      "五營兵轉肅，千里地還方。",
      "控帶荆門遠，飄浮漢水長。",
      "賜書寬屬郡，戰馬隔鄰疆。",
      "縱獵雷霆迅，觀棊玉石忙。",
      "風流峴首客，花豔大堤倡。",
      "富貴由身致，誰敎不自強。"
    ],
    "added_time": "2026-01-03 08:24:47"
  },
  {
    "source_file": "poet.song.90000.json",
    "title": "五月晦寓河源館舍雨凉新沐偶成一絕",
    "author": "李綱",
    "paragraphs": [
      "風雨蕭蕭作晚凉，山城松桂發天香。",
      "蘭湯沐罷尤清快，一枕江南歸夢長。"
    ],
    "added_time": "2026-01-03 08:25:24"
  },
  {
    "source_file": "poet.song.90000.json",
    "title": "夜霽天象明潤仰觀有感成一百韻時歲在斗熒惑在氐微甚辰鎮陵犯於翼軫間夜半斗杓轉占帝座未明台星尚拆云",
    "author": "李綱",
    "paragraphs": [
      "昊穹運宸極，示人文燦然。",
      "萬象森布列，七曜紛迴還。",
      "體物具六擾，面朝别三垣。",
      "德隆乃循軌，政錯因失躔。",
      "日月有薄蝕，星辰或相挻。",
      "暈適與佩玦，精祲光屬聮。",
      "災祥本人致，銷弭術在焉。",
      "譬猶五藏病，察色推其原。",
      "詎有使之者，一氣兆所先。",
      "應病投藥石，厥疾尚可痊。",
      "恬不加料理，瞑眩知何緣。",
      "愈病當以藥，弭災當以言。",
      "苦言逆人耳，龜筴窮根源。",
      "甘言悅人意，無乃有後艱。",
      "虚心行正說，天道咫尺間。",
      "太戊正厥事，桑穀反爲妍。",
      "宋景知愛民，法星退亦遄。",
      "精誠所感格，應效猶衡權。",
      "堯舜曰欽若，七政齊璣璿。",
      "周公戒成王，敬德享歷年。",
      "奈何後世士，導使不畏天。",
      "爲子傲厥考，獲罪安禱旃。",
      "論議肈熙豐，猷爲終政宣。",
      "皇天豈無意，儆戒良拳拳。",
      "長星踰萬丈，赤氣夜繽紛。",
      "是爲兵革祥，厥異古未聞。",
      "臺諫既鉗舌，太史亦諱論。",
      "事始初破睦，釁成繼開燕。",
      "至今爲厲階，禍難相連延。",
      "迨于靖康初，儲皇御乾坤。",
      "胡雛遽犯順，鐵騎凌天閽。",
      "雖含恭儉姿，顧乏英偉臣。",
      "邪正相雜揉，盈庭事紛紜。",
      "機會一朝失，安危自茲分。",
      "愚儒不遠慮，賊退已安眠。",
      "豈無繞朝策，誰著祖生鞭。",
      "彗孛掃紫微，急怒如戈鋋。",
      "諛臣秘其事，猶欲飾以文。",
      "踰月始避殿，何以應乎乾。",
      "黠虜再稱兵，東都滿旌旜。",
      "金湯失險固，豺虎肆噬吞。",
      "八駿狩沙漠，神州遂崩奔。",
      "坐令鴟梟徒，盗據黄屋尊。",
      "上帝眷明德，中興屬吾君。",
      "建炎繼大統，威令赫以新。",
      "四海望膏澤，攘戎拯斯民。",
      "光明日初出，照燭窮天淵。",
      "陰雲忽蔽塞，寰宇陡蒙昏。",
      "迄今四寒暑，天變何其繁。",
      "日中有黑子，翩若鷰雀翻。",
      "赤氛環斗樞，黑祲如突煙。",
      "三台日離拆，帝座亦屢遷。",
      "連年盛夏寒，雨霖日聮綿。",
      "昨宵偶晴霽，仰視青霄端。",
      "五緯失躔次，熒惑僅如錢。",
      "太白揚其輝，入鎮光相聯。",
      "災變不虚發，天心尚周旋。",
      "岌然國勢蹙，人謀益迴邅。",
      "飄騰寇驕横，搏逐踰鷹鸇。",
      "前年蹂關陜，殺氣摩東川。",
      "去年破山東，輕騎犯淮壖。",
      "今年擾江湖，深寇台與温。",
      "東南幾藩府，接境遭劉虔。",
      "將帥望風遁，巨賊摩其肩。",
      "屠戮到稚乳，焚燒無尺椽。",
      "翠華亦飄蕩，泛海御樓船。",
      "士卒頗携貮，誰與守四邊。",
      "內變不能弭，何以禦外患。",
      "哀哉烝黎心，戴宋何其堅。",
      "肝腦塗草野，不忍負國恩。",
      "乃知祖宗德，滲漉深淵泉。",
      "如何廊廟謀，略不加矜憐。",
      "堂堂藝祖業，揮斥極八埏。",
      "誰陳退避策，一一欲棄捐。",
      "兒戲失兩河，甘心喪中原。",
      "雖爲東南行，初不治籬藩。",
      "東晉有江左，保守百餘年。",
      "問誰居腹心，王導與謝安。",
      "强藩總重兵，控扼摧兇姦。",
      "坐待天下定，此理恐太漫。",
      "胡不法光武，奮起由空拳。",
      "勞身馬上治，介冑被霑汗。",
      "履危救民死，國祚乃復傳。",
      "正如大厦傾，扶持極艱難。",
      "一日葺一日，舊業儻可全。",
      "略不事撐拄，摧壓何由完。",
      "厥今誰股肱，前轍或未悛。",
      "尚容狐鼠輩，寢廟恣穴穿。",
      "但爲一身謀，真若蟻慕羶。",
      "風雨正凌暴，不顧棟宇顛。",
      "宵人用必危，范子何其賢。",
      "嗟我素愚拙，三朝荷陶甄。",
      "愧無徙薪策，徒有燋頭愆。",
      "罪大幸不死，歸途極洄沿。",
      "廢食念宗社，傷心痛元元。",
      "不知狂言發，感憤成此篇。",
      "何當採詩人，爲致冕旒前。",
      "雖膺斧鉞誅，暝目無所寃。",
      "史鰌以尸諫，一語不敢煩。",
      "君臣同修德，庶可迴蒼圓。"
    ],
    "added_time": "2026-01-03 08:25:24"
  },
  {
    "source_file": "poet.song.90000.json",
    "title": "自河源陸行如循梅雨齊天氣頗佳偶成古風",
    "author": "李綱",
    "paragraphs": [
      "宿雨乍開霽，新暘倐飛升。",
      "嶠南瘴毒地，乃爾氣候清。",
      "束裝遵陸途，夾道松林青。",
      "我家大江南，及此歸有程。",
      "山禽亦爲喜，林間囀新聲。",
      "况復抵衡宇，童稚歡相迎。",
      "入室酒盈樽，聊以慰平生。",
      "已矣勿復道，晚節師淵明。"
    ],
    "added_time": "2026-01-03 08:25:24"
  },
  {
    "source_file": "poet.song.90000.json",
    "title": "循州道中作",
    "author": "李綱",
    "paragraphs": [
      "嶺海經行涉兩年，籃輿觸熱道龍川。",
      "只愁青草黄茅瘴，敢意好風佳月天。",
      "山頂濛濛遮薄霧，江心跕跕墮飛鳶。",
      "勞生往返何爲者，歸去躬耕負郭田。"
    ],
    "added_time": "2026-01-03 08:25:24"
  },
  {
    "source_file": "poet.song.90000.json",
    "title": "絕句二首  其一",
    "author": "李綱",
    "paragraphs": [
      "深入循梅瘴癘鄉，煙雲浮動日蒼凉。",
      "踰年踏徧嶠南土，賴有仙翁肘後方。"
    ],
    "added_time": "2026-01-03 08:25:24"
  },
  {
    "source_file": "poet.tang.55000.json",
    "title": "題羅昭諫新建小樓二絕 二",
    "author": "錢鏐",
    "paragraphs": [
      "玳簪珠履愧菲材，時凭欄干首重回。",
      "只待淮妖剪除後，別傾巵酒賀行臺。",
      "（清嘉慶刊本《誠應武肅王集》卷四。",
      "）。"
    ],
    "added_time": "2026-01-03 08:25:26"
  },
  {
    "source_file": "poet.song.56000.json",
    "title": "外舅孫莘老守蘇州留詩斗野亭庚申十月庭堅和",
    "author": "黄庭堅",
    "paragraphs": [
      "謝公所築埭，未歎曲池平。",
      "蘇州來賦詩，句與秋氣清。",
      "僧構擅空闊，浮光飛棟甍。",
      "維斗天司南，其下百瀆傾。",
      "貝宮産明月，含澤遍諸生。",
      "槃礴淮海間，風煙侵十城。",
      "籟簫吹木末，浪波沸庖烹。",
      "我來杪摇落，霜清見魚行。",
      "白鷗遠飛來，得我若眼明。",
      "佳人歸何時，解衣繞廂榮。"
    ],
    "added_time": "2026-01-03 08:25:29"
  },
  {
    "source_file": "poet.song.52000.json",
    "title": "依韵和徐大夫鳳凰池九首  其七",
    "author": "陸佃",
    "paragraphs": [
      "老懶由來怕立奇，偶然尋得舊家池。",
      "一州祇此爲無及，累政因何盡不知。",
      "歌吹徹雲城百尺，樓臺侵夜火千枝。",
      "憑誰爲報鶑花道，一日須來十二時。"
    ],
    "added_time": "2026-01-03 08:26:10"
  },
  {
    "source_file": "poet.song.52000.json",
    "title": "朝散",
    "author": "陸佃",
    "paragraphs": [
      "使君竟亦不能奇，頼有詩翁壯觀池。",
      "二百年來無此作，兩三人外有誰知。",
      "魚應變化垂天翼，鵲不經營墮地枝。",
      "况復鳳毛如得鳳，古來遭遇或同時。"
    ],
    "added_time": "2026-01-03 08:26:10"
  },
  {
    "source_file": "poet.song.99000.json",
    "title": "晉康郡侯碩人曾氏挽詩  其二",
    "author": "李彌遜",
    "paragraphs": [
      "身備難幷福，心明最上宗。",
      "夜臺亡宿恨，旦宅漫遺蹤。",
      "塵暗魚機帳，雲低馬鬛封。",
      "酸風一襟涙，哀入暮山松。"
    ],
    "added_time": "2026-01-03 08:26:17"
  },
  {
    "source_file": "poet.song.99000.json",
    "title": "忠顯劉公挽詩  其二",
    "author": "李彌遜",
    "paragraphs": [
      "禍基媒孽自燕秦，抗議如公有幾人。",
      "軍旅未聞焉用試，豺狼不噬豈宜親。",
      "求魚緣木謾蠧國，曲突徙薪翻殞身。",
      "才大言深古難用，忠良千載恨常新。"
    ],
    "added_time": "2026-01-03 08:26:17"
  },
  {
    "source_file": "poet.song.98000.json",
    "title": "去冬",
    "author": "鄭剛中",
    "paragraphs": [
      "去冬竹瓦迎新雪，曾下珠璣到酒盤。",
      "正月便回春意暖，五更微带雁聲寒。",
      "門諳寂寞何須翟，鬢就衰殘豈是潘。",
      "祗有報恩心耿耿，自餘都作六如看。"
    ],
    "added_time": "2026-01-03 08:26:50"
  },
  {
    "source_file": "poet.tang.50000.json",
    "title": "無題（斯五五五八）一首",
    "author": "佚名",
    "paragraphs": [
      "池臺樓觀非吾宅，百年還同一宿客；無常忽至即分籬（離），各自東西如路陌。",
      "唯有冤家不相放，罪福前途相執當；冥官依業斷形（刑）名，遮莫王公及宰相。",
      "生鬬英雄死論福，貴販（賤）更無別地獄。",
      "天堂不是選家門，但使回心修作福。",
      "君不見閻浮流轉暫時間，何須苦欲求名利；徒勞積業自綊（挾）身，隨陷三途覓富貴。",
      "過去王侯數百千，若個久住得長年；良賤有生皆有死，一朝命盡總虛然。",
      "空來空去皈本體，直爲迷情不開解。",
      "貪多畏小不知休，總是阿鼻地獄債。",
      "切見愚癡世上人，金（今）生不惜未來身；朝朝暮暮多愁苦，積寶如山猶許（訴）貧。",
      "唯富唯悕（恡）轉更貪，子細尋思幾許堪；多求積貯蒙遼（繚）亂，死去只得一錢含。",
      "一去冥冥百不知，忽然與世即分離；萬物怨（宛）然無一分，唯有善惡並相隨。",
      "一切恩情今隔斷，何得哭泣相呼唤！生死異路當頭行，各自歸家更覓伴。",
      "。"
    ],
    "added_time": "2026-01-03 08:27:50"
  },
  {
    "source_file": "poet.song.57000.json",
    "title": "次韵春遊別說道二首  其一",
    "author": "黄庭堅",
    "paragraphs": [
      "愁眼看春色，城西醉夢中。",
      "柳分榆莢翠，桃上竹梢紅。",
      "燕濕社翁雨，鶑啼花信風。",
      "別離感貧賤，殷子正書空。"
    ],
    "added_time": "2026-01-03 08:27:54"
  },
  {
    "source_file": "poet.song.57000.json",
    "title": "次韵春遊別說道二首  其二",
    "author": "黄庭堅",
    "paragraphs": [
      "青春倚江閣，萬象客愁中。",
      "江水不勝綠，簷花無頼紅。",
      "欹斜半簾日，留滯一帆風。",
      "携手離筵上，清樽不易空。"
    ],
    "added_time": "2026-01-03 08:27:54"
  },
  {
    "source_file": "poet.tang.27000.json",
    "title": "題平望驛",
    "author": "張祜",
    "paragraphs": [
      "一派吳興水，西來此驛分。",
      "路遙經幾日，身去是孤雲。",
      "雨氣朝忙蟻，雷聲夜聚蚊。",
      "何堪秋草色，到處重離羣。"
    ],
    "added_time": "2026-01-03 08:28:15"
  },
  {
    "source_file": "poet.song.89000.json",
    "title": "三衢道中",
    "author": "李綱",
    "paragraphs": [
      "行色虛無裏，人聲煙靄間。",
      "浪紋來縠水，地勢逼柯山。",
      "淺瀨通舟澀，飛橋跨石彎。",
      "風髙雲冉冉，灘急水潺潺。",
      "野迥松篁秀，境幽雞犬閒。",
      "輕装因路險，隱耳覺言蠻。",
      "村釀酤來薄，溪鱗買得慳。",
      "浦晴鳴鴈浴，林暝舞鴉還。",
      "寺僻殿閣古，堂虛苔蘚斑。",
      "僧房清夜宿，幽夢到鄉關。"
    ],
    "added_time": "2026-01-03 08:28:29"
  },
  {
    "source_file": "poet.song.88000.json",
    "title": "月中與兒曹露坐二首  其一",
    "author": "周紫芝",
    "paragraphs": [
      "葛巾藤杖竹方牀，旋掃花陰坐晚凉。",
      "兒小但隨翁看月，夜長誰念客思鄉。"
    ],
    "added_time": "2026-01-03 08:28:40"
  },
  {
    "source_file": "poet.song.88000.json",
    "title": "月中與兒曹露坐二首  其二",
    "author": "周紫芝",
    "paragraphs": [
      "客去無人與對牀，風微聊借月爲凉。",
      "杯中小友多情甚，勾引衰翁入醉鄉。"
    ],
    "added_time": "2026-01-03 08:28:40"
  },
  {
    "source_file": "poet.song.88000.json",
    "title": "罌粟將成",
    "author": "周紫芝",
    "paragraphs": [
      "庾郎十飯九不肉，家無斗儲飯不足。",
      "窮兒朝來忽乍富，牆下千罌俱有粟。",
      "只今錦爛花争妍，想見雲翻釡初熟。",
      "一飲醍醐生玉池，再飲沆瀣充朝饑。",
      "味雖似淡中實美，暖能扶老甘歸脾。",
      "黄粱歲割一萬斛，謾飼穀伯如猪肥。",
      "君不見蛾眉仙人家海涯，自種紫芋羮蹲鴟。",
      "尚說人間無此味，天酥酡固不可知。",
      "願借東坡玉糁句，題作此窗罌粟詩。"
    ],
    "added_time": "2026-01-03 08:28:40"
  },
  {
    "source_file": "poet.song.88000.json",
    "title": "小兒燈下讀細書戲作",
    "author": "周紫芝",
    "paragraphs": [
      "一生青白强錙銖，老眼昏昏亦廢書。",
      "長劍竟辜真事業，短檠空照舊蟲魚。",
      "臨風忘酒殊妨事，隔霧看花不管渠。",
      "猶與蠅頭較多寡，小兒曹合戒前車。"
    ],
    "added_time": "2026-01-03 08:28:40"
  },
  {
    "source_file": "poet.song.88000.json",
    "title": "次韻鮑仲山官居臨大池傍鮑題以協趣取謝宣城所謂後協滄洲趣之句也",
    "author": "周紫芝",
    "paragraphs": [
      "參軍詩古清而臞，清瑤繞屋分西湖。",
      "長安城中開八陌，心知此地人皆無。",
      "草閣波平少傍舍，臥看晴沙鳥飛下。",
      "眼無公事兒自癡，句有澄江官頗暇。",
      "吾生已老心懷羞，爲饑索米亦有求。",
      "聞君稍動謝守趣，令我轉憶江南洲。",
      "詩成况復終少味，五字故堅不知畏。",
      "可憐未識故將軍，應似當年灞陵尉。"
    ],
    "added_time": "2026-01-03 08:28:40"
  },
  {
    "source_file": "poet.song.79000.json",
    "title": "夜宿寶巖寄寇李二鍊師兼懷王環中",
    "author": "李彭",
    "paragraphs": [
      "北風驅雲度危嶠，日下蒼茫煙靄横。",
      "山靈唤客起杖屨，定自不凡爲此行。",
      "山南冥搜未得妙，山陰問津向猿鳥。",
      "遙岑疊疊羅峻屏，溪流濺濺鳴楚調。",
      "眼明全椒道士家，丹砂入頰暾朝霞。",
      "談間勃窣妙理窟，挽不聽去猶欲遮。",
      "縹思右轄千丈松，眉宇中藏嵇阮風。",
      "放船雲夢鬼作祟，磈磊仆卧洪濤中。",
      "此翁身大不及膽，引帆復逐天邊鴻。",
      "淵宗堂中柱史裔，黄鵠作雛欺鶴唳。",
      "衣裾不著京洛塵，潛心涪翁哦五字。",
      "相逢俄頃復解攜，韻勝遣人增想似。",
      "僧窗夢短夜復長，句挾寒霜聊可寄。"
    ],
    "added_time": "2026-01-03 08:28:45"
  },
  {
    "source_file": "poet.song.79000.json",
    "title": "寄崇書記",
    "author": "李彭",
    "paragraphs": [
      "窮山歲晚滿煙雨，欣逢支公會心侣。",
      "斵詩已度曹劉前，談玄復恃殽函固。",
      "寒廳夜寂斗正横，衰懷徑協滄洲趣。",
      "新章頓挫兵出奇，遙隨歸雁下煙渚。",
      "胸中書傳要扶疏，筆端聯翩將脫兔。",
      "淵淵撾就漁陽摻，遽作回帆聽鳴鼓。",
      "明窗試翫老髯語，黄鵠看君響長阜。",
      "山陰傲吏有僧珍，水鏡湛然當見許。"
    ],
    "added_time": "2026-01-03 08:28:45"
  },
  {
    "source_file": "poet.song.78000.json",
    "title": "再賦十絕  其七",
    "author": "葛勝仲",
    "paragraphs": [
      "眺望雲巖每惜歸，溶溶溪練照斜暉。",
      "雙鳬容與還如我，因戀滄洲更不飛。"
    ],
    "added_time": "2026-01-03 08:28:47"
  },
  {
    "source_file": "poet.song.52000.json",
    "title": "依韵和查許國梅花六首  其一",
    "author": "陸佃",
    "paragraphs": [
      "臘月狐裘尚御黄，靚妝先了爲誰忙。",
      "與春不足都緣淡，教雪難知祇爲香。",
      "曾擁旌旗聞鼓角，終隨彝鼎見烝嘗。",
      "少陵頼爾牽詩思，得向詩中號帝王。"
    ],
    "added_time": "2026-01-03 08:29:14"
  },
  {
    "source_file": "poet.tang.49000.json",
    "title": "酒泉子 一",
    "author": "張泌",
    "paragraphs": [
      "春雨打窗，驚夢覺來天氣曉。",
      "畫堂深，紅燄小，背蘭缸。",
      "酒香噴鼻嬾開缸，惆悵更無人共醉。",
      "舊巢中，新燕子，語雙雙。"
    ],
    "added_time": "2026-01-03 08:29:40"
  },
  {
    "source_file": "poet.song.57000.json",
    "title": "秋思",
    "author": "黄庭堅",
    "paragraphs": [
      "椎牛作社酒新篘，扶老將兒嬉隴頭。",
      "木落人家見雞犬，曉寒溪口在汀洲。",
      "無功可佩水蒼玉，卒歲空思狐白裘。",
      "身到楚傖非屈宋，顧慙疏懶作悲秋。"
    ],
    "added_time": "2026-01-03 08:30:10"
  },
  {
    "source_file": "poet.tang.21000.json",
    "title": "贈友五首 三",
    "author": "白居易",
    "paragraphs": [
      "私家無錢爐，平地無銅山。",
      "胡爲秋夏稅，歲歲輸銅錢。",
      "錢力日已重，農力日已殫。",
      "賤糶粟與麥，賤貿絲與緜。",
      "歲暮衣食盡，焉得無飢寒。",
      "吾聞國之初，有制垂不刊。",
      "庸必算丁口，租必計桑田。",
      "不求土所無，不強人所難。",
      "量入以爲出，上足下亦安。",
      "兵興一變法，兵息遂不還。",
      "使我農桑人，顦顇畎畝間。",
      "誰能革此弊，待君秉利權。",
      "復彼租庸法，令如貞觀年。"
    ],
    "added_time": "2026-01-03 08:30:20"
  },
  {
    "source_file": "poet.song.89000.json",
    "title": "雜興三首  其三",
    "author": "李綱",
    "paragraphs": [
      "盡日籃輿山水中，毎逢佳處慰飄蓬。",
      "拂雲古木陰陰日，夾岸脩篁細細風。",
      "遠岫長溪千里碧，斷霞殘照半天紅。",
      "殊方景物隨時好，却恨登臨無與同。"
    ],
    "added_time": "2026-01-03 08:30:28"
  },
  {
    "source_file": "poet.tang.6000.json",
    "title": "西山",
    "author": "常建",
    "paragraphs": [
      "一身爲輕舟，落日西山際。",
      "常隨去帆影，遠接長天勢。",
      "物象歸餘清，林巒分夕麗。",
      "亭亭碧流暗，日入孤霞繼。",
      "渚日遠陰映，湖雲尚明霽。",
      "林昏楚色來，岸遠荆門閉。",
      "至夜轉清逈，蕭蕭北風厲。",
      "沙邊鴈鷺泊，宿處蒹葭蔽。",
      "圓月逗前浦，孤琴又搖曳。",
      "泠然夜遂深，白露霑人袂。"
    ],
    "added_time": "2026-01-03 08:30:49"
  },
  {
    "source_file": "poet.song.6000.json",
    "title": "故蘄州王刑部閣老挽歌五首  其三",
    "author": "楊億",
    "paragraphs": [
      "近署罹官謗，清淮綰郡章。",
      "平生不佞佛，晚歲尚爲郎。",
      "得疾因卑濕，爲文足感傷。",
      "纔蒙宣室召，奄忽歎云亡。"
    ],
    "added_time": "2026-01-03 08:30:52"
  },
  {
    "source_file": "poet.song.6000.json",
    "title": "故蘄州王刑部閣老挽歌五首  其五",
    "author": "楊億",
    "paragraphs": [
      "奏稿應盈篋，藏書復幾車。",
      "門人誰漬酒，天子想投瓜。",
      "旅櫬闗山闊，銘旌道路賖。",
      "趨庭有令子，清白自傳家。"
    ],
    "added_time": "2026-01-03 08:30:52"
  },
  {
    "source_file": "poet.song.99000.json",
    "title": "彭府君夫人羅氏挽詩  其二",
    "author": "李彌遜",
    "paragraphs": [
      "始訝生兒異，那知有母賢。",
      "客無三至感，家獨一經傳。",
      "恨鎖魚機帳，悲纒馬鬛阡。",
      "他年陳五鼎，清晝下雲軿。"
    ],
    "added_time": "2026-01-03 08:31:10"
  },
  {
    "source_file": "poet.tang.37000.json",
    "title": "信美寺岑上人",
    "author": "鄭谷",
    "paragraphs": [
      "巡禮諸方徧，湘南頗有緣。",
      "焚香老山寺，乞食向江船。",
      "紗碧籠名畫，燈寒照淨禪。",
      "我來能永日，蓮漏滴堦前。"
    ],
    "added_time": "2026-01-03 08:31:35"
  },
  {
    "source_file": "poet.song.52000.json",
    "title": "依韵和查許國梅花六首  其三",
    "author": "陸佃",
    "paragraphs": [
      "平日栽培土盡黄，看來人自有閒忙。",
      "池臺直下疏疏影，簾箔中間淡淡香。",
      "命說夢魂猶未破，說湯滋味得先嘗。",
      "憑誰爲訪桃花浪，何路能酬百谷王。"
    ],
    "added_time": "2026-01-03 08:31:36"
  },
  {
    "source_file": "poet.song.56000.json",
    "title": "發舒州向皖口道中作寄李德叟",
    "author": "黄庭堅",
    "paragraphs": [
      "黑雲平屋簷，晨夜隔星月。",
      "曉裝商旅前，冰底泥活活。",
      "野人攘畔耕，蹇馬不能滑。",
      "駝裘惜蒙茸，俱落水塘缺。",
      "孤材小蝸舍，乞火乾履襪。",
      "前登極崢嶸，他日飛鳥沒。",
      "寒花委亂草，耐凍鳴風葉。",
      "江形篆平沙，分派回勁筆。",
      "髯弟不俱來，得句漫剞劂。",
      "却望同安城，惟有松鬰鬰。",
      "遙知浦口晴，諸峰見明雪。"
    ],
    "added_time": "2026-01-03 08:31:48"
  },
  {
    "source_file": "poet.song.88000.json",
    "title": "七月二十日秘閣曝書二首  其二",
    "author": "周紫芝",
    "paragraphs": [
      "香羅剪帕金描鳯，紅字排方玉作籖。",
      "身到蓬山瞻御墨，眼驚奎宿射珠簾。"
    ],
    "added_time": "2026-01-03 08:31:52"
  },
  {
    "source_file": "poet.song.78000.json",
    "title": "送靈浩赴江州般若之請三首  其三",
    "author": "葛勝仲",
    "paragraphs": [
      "師今此去幾時回，是法初無去與来。",
      "一句但言無可得，寶函封印不須開。"
    ],
    "added_time": "2026-01-03 08:32:18"
  },
  {
    "source_file": "poet.tang.32000.json",
    "title": "和張希復詠宣律和尚袈裟",
    "author": "段成式",
    "paragraphs": [
      "南山披時寒夜中，一角不動毗嵐風。",
      "何人見此生慙媿，斷續猶應護得龍。"
    ],
    "added_time": "2026-01-03 08:32:30"
  },
  {
    "source_file": "poet.tang.32000.json",
    "title": "句",
    "author": "段成式",
    "paragraphs": [
      "高談敬風鑒，古貌怯冰稜。",
      "虱暴妨歸夢，蟲喧徹曙更。",
      "夢裏思甘露，言中惜惠燈。",
      "新破毗曇義，相期卜夜論。",
      "隨樵劫猨藏，隈石覷熊緣。",
      "[捽]胡雲彩落，疻面月痕消。",
      "擲履仙鳧起，撦衣蝴蝶飄。",
      "羞中含薄怒，顰裏帶餘嬌。",
      "醒後猶攘臂，歸時更折腰。",
      "狂夫自纓絕，眉勢倩人描。",
      "不願石郎戴笠，難甘玉女披衣。"
    ],
    "added_time": "2026-01-03 08:32:30"
  },
  {
    "source_file": "poet.song.79000.json",
    "title": "遊雲居歌",
    "author": "李彭",
    "paragraphs": [
      "岷峨秀氣凌太白，諸峰彈壓流輩百。",
      "右軍昔爲懷祖困，此心勇往曾未識。",
      "羊家叔子端可人，峴山何爲苦傷神。",
      "多情賴有鄒從事，與山不磨有遺味。",
      "平生尋幽幾屐穿，始知歐峰峰外天。",
      "捫參歷井出鳥道，耳邊河漢聲潺湲。",
      "千古追懷同一律，神明還觀悲節物。",
      "兩郎凜凜安能來，定於何處埋爾骨。",
      "往時宏覺大道場，心净無塵聞妙香。",
      "幽禪寂寂師粲可，高韻卓卓凌羲黄。",
      "九原蕪沒那能作，勝日良遊自不惡。",
      "靈雲野桃初著花，鼻祖柏子僧前落。",
      "玉函貝葉渡流沙，法筵復雨曼殊花。",
      "充虛解戰天皇餅，破魔驚睡趙州茶。",
      "世網嬰人太煩促，桑下安眠戒三宿。",
      "柴扉草閣空歸來，大梁推枕黄粱熟。"
    ],
    "added_time": "2026-01-03 08:32:40"
  },
  {
    "source_file": "poet.song.79000.json",
    "title": "玉花驄",
    "author": "李彭",
    "paragraphs": [
      "杜陵絕唱驄馬行，想見躡雲噴玉聲。",
      "龍眠貌出姿態横，香羅覆背紅汗透。",
      "如行沙苑秋風瘦，我羮芋魁乃飯豆。",
      "不愛金羈如此驄，深雲一塢住山翁，朝霞入頰常暾紅。"
    ],
    "added_time": "2026-01-03 08:32:40"
  },
  {
    "source_file": "poet.song.79000.json",
    "title": "戲答椶笋",
    "author": "李彭",
    "paragraphs": [
      "髯翁落落緣坡竹，肥如瓠壺書滿腹。",
      "好客勤炊燭代薪，中厨羮金仍膾玉。",
      "春風渺渺生微瀾，欲向吳江把釣竿。",
      "引帆伐鼓閲三歲，候雁不來衣带寬。",
      "阿蠻虎子能哮吼，千金掃除似無帚。",
      "却甘杞菊侵我畦，固窮不障談天口。",
      "剩誇椶笋饞生津，章就旁搜不厭頻。",
      "錦綳嬌兒直欲避，紫駝危峰何足陳。",
      "出爲小草居遠志，藜藿盤中長此味。",
      "客來不廢董嬌嬈，安用凋胡見真意。",
      "年來我亦食無魚，莫遣此老専懷羭。",
      "時時酒澆茶苯尊，亂我玄藳俱扶疏。"
    ],
    "added_time": "2026-01-03 08:32:40"
  },
  {
    "source_file": "poet.tang.6000.json",
    "title": "高樓夜彈箏",
    "author": "常建",
    "paragraphs": [
      "高樓百餘尺，直上江水平。",
      "明月照人苦，開簾彈玉箏。",
      "山高猿狖急，天靜鴻鴈鳴。",
      "曲度猶未終，東峰霞半生。"
    ],
    "added_time": "2026-01-03 08:33:37"
  },
  {
    "source_file": "poet.song.98000.json",
    "title": "黄義卿知郡母夫人挽章",
    "author": "鄭剛中",
    "paragraphs": [
      "往歲封川秋水肥，板輿行色照莱衣。",
      "江魚来處使君去，弔鶴飛時孤子歸。",
      "脂澤一奩留舊藹，銘詩千古載餘輝。",
      "阿参與我同題塔，慰問苫茨涕欲揮。"
    ],
    "added_time": "2026-01-03 08:34:08"
  },
  {
    "source_file": "poet.song.91000.json",
    "title": "隱德詩",
    "author": "喻汝礪",
    "paragraphs": [
      "太虛八境初無二，中有道人常洞視。",
      "借問道人何等公，從志其名聶其氏。",
      "華亭春酣戰桃李，香氣入簾人破睡。",
      "凌波微步度勞塵，梔子同心傳密意。",
      "道人不動如澄水，看破新裝小年紀。",
      "回身向郎郎忍棄，愁眺月華空掩涕。",
      "含羞轉態春百媚，而我定心初不起。",
      "世人悠悠初未知，故有冥籍還見記。",
      "儀州判官臨潁生，良原甲夜黄衣吏。",
      "手提淡墨但倉黄，門列陰兵更奇佹。",
      "昧爽堂皇勢呀豁，玉带神君氣高厲。",
      "靖國再拜呼使前，案頭吏抱百葉紙。",
      "數行具書一善事，聶君夜卻淫奔李。",
      "由來胸中無濁見，前塵百暗心常止。",
      "一室超然方隱几，入眼狂花亂飄墜。",
      "定情豈復顧條脫，合歡未許同陽燧。",
      "坐令密行動幽祇，棘使華年增一紀。",
      "出門仍問紫衣翁，陰誅與世無差異。",
      "百葉部中分次第，忠孝棄捐神所劓。",
      "殺生之報定何如，朝生暮死蜉蝣爾。",
      "踏翠裁紅可憐妓，濯足瓊漿被鞭箠。",
      "房公湖邊秋色裏，阿孫圖南前拜跪。",
      "扣頭授我如上事，願謁英篇書所以。",
      "我聞南曹北曹尺有咫，天知地知元密邇。",
      "豈惟妙藥徹五藏，況復寶鑑懸千里。",
      "幽中諒有鬼能言，密處須防牆有耳。",
      "諸生舉止雖細微，動念觀心實幽邃。",
      "端知天上戊申錄，記盡人間不平地。",
      "東鄰西舍總不知，卻有鬼神知子細。",
      "障礙爲壁通爲空，只有此心難掩蔽。",
      "云何是中有明暗，至行通神裁一理。",
      "道人兩眼無赤眚，揩定人間幾真僞。",
      "趙驊已矣馬元死，郡有隱德如君子。",
      "嗟我諸生苦流轉，奔色奔聲復奔味。",
      "其間貪魃尤陰詭，收索攜提入饞喙。",
      "都兒阿對共揶揄，笑殺官人常夢穢。",
      "雖云幽暗巧規避，僮僕羞之那不愧。",
      "哀哉詭譎王冀公，未省胡顔向祁睿。",
      "我愛昔人尤簡貴，寡欲清真有高氣。",
      "曠然澹處但真獨，胸中豈復留塵累。",
      "生死幽明了不期，是心默與神明契。",
      "王忱繡被下庭堂，李約寶珠存含禭。",
      "九原可作吾與歸，斂膝容之想幽致。"
    ],
    "added_time": "2026-01-03 08:34:09"
  },
  {
    "source_file": "poet.tang.22000.json",
    "title": "荅元郎中楊員外喜烏見寄",
    "author": "白居易",
    "paragraphs": [
      "南宮鴛鴦地，何忽烏來止。",
      "故人錦帳郎，聞烏笑相視。",
      "疑烏報消息，望我歸鄉里。",
      "我歸應待烏頭白，慙媿元郎誤歡喜。"
    ],
    "added_time": "2026-01-03 08:34:21"
  },
  {
    "source_file": "poet.song.89000.json",
    "title": "述懷",
    "author": "李綱",
    "paragraphs": [
      "早遊文翰圃，誤齒縉紳塗。",
      "蘭省爲郎久，霜臺奮舌孤。",
      "荷知誠特達，勵志敢躊躇。",
      "屢賜楓宸對，親蒙御筆除。",
      "月卿論鉅禮，柱史進寒儒。",
      "黼座當陽日，螭坳載筆初。",
      "明堂頒政事，路寢集簪裾。",
      "繡案横雕檻，天香夾御鑪。",
      "翠華來寶輦，清蹕警嵩呼。",
      "法駕臨真館，芳塵從屬車。",
      "重瞳瞻日月，粹色仰瓊瑜。",
      "侍立親龍衮，書言粲帝謨。",
      "視朝崇政罷，勸講邇英餘。",
      "麗日明金殿，輕風響珮琚。",
      "漏聲寒淅瀝，槐影綠扶疏。",
      "紫槖陪時彦，黄扉寓直廬。",
      "仙遊疑閬苑，清夢豈華胥。",
      "遇事肯懷祿，銜恩寧惜軀。",
      "惟慚涉道淺，豈恨與時迂。",
      "犬馬知愛主，龜蛇思報珠。",
      "未終青史志，一奏皂囊書。",
      "誰謂爰絲直，端同汲黯愚。",
      "謫官來劍浦，襆被出神都。",
      "感激心獨苦，飄零歲已徂。",
      "悽悽念終養，冉冉歎征途。",
      "四海盡蒙澤，孤臣方向隅。",
      "願迴天上照，一起轍中枯。"
    ],
    "added_time": "2026-01-03 08:34:48"
  },
  {
    "source_file": "poet.tang.32000.json",
    "title": "勵志",
    "author": "劉駕",
    "paragraphs": [
      "白髮豈有情，貴賤同日生。",
      "二輪不暫駐，似趂長安程。",
      "前堂吹參差，不作緱山聲。",
      "後園植木槿，月照無餘英。",
      "及時立功德，身後猶光明。",
      "仲尼亦爲土，魯人焉敢耕。"
    ],
    "added_time": "2026-01-03 08:35:19"
  },
  {
    "source_file": "poet.song.80000.json",
    "title": "宣和七年九月二十三日睿謨殿賞橘曲燕詩",
    "author": "王安中",
    "paragraphs": [
      "赤伏符興運，長生帝應期。",
      "駿功光祖考，大道仰君師。",
      "皇極三才建，春臺四海熙。",
      "高高天輔德，蕩蕩物由儀。",
      "政叶陰陽敘，恩均雨露施。",
      "機緘神不測，橐籥化無私。",
      "黄道星循軌，璿璣日轉規。",
      "農祥朝自正，膏澤夜還滋。",
      "耕首天田稼，蠶先繭館絲。",
      "云誰知帝力，初弗奪民時。",
      "嘉種今仍降，來牟此獨貽。",
      "上方輕賦斂，人益勸耘耔。",
      "陸播顔寧汗，谿秧手任龜。",
      "雨暘常不過，高下兩俱宜。",
      "壠靜無稂莠，場登足秬秠。",
      "地腴從再易，倉富必千斯。",
      "已覺饒儲偫，何妨飽滯遺。",
      "滴珠香社釀，舂玉滑晨炊。",
      "廩廥連淮上，帆檣塞汴湄。",
      "人和通斔斛，家積等京坻。",
      "歲事豐如此，天心喜可知。",
      "肅霜時既屆，夷則律初吹。",
      "坐弛輸邊粟，先共饗帝粢。",
      "遂蠲陽館薦，將迓泰壇釐。",
      "要與民同樂，還開宴示慈。",
      "紫清三境邃，玉府九重披。",
      "仙掌擎宵露，宫樓上曉曦。",
      "明河臨睥睨，魁斗下罘罳。",
      "鼇負蓬萊殿，鯨噴太液池。",
      "隔城花隱隱，夾路竹猗猗。",
      "帝所迷從嚮，壺中入並隨。",
      "睿謨深寶構，延福表雲楣。",
      "象緯層霄逼，堪輿一氣移。",
      "風簾珠的皪，霜瓦碧參差。",
      "流步來清蹕，飄香度赤墀。",
      "袍光明霽色，扇影弄涼颸。",
      "御坐花巾擁，雲韶紫袖垂。",
      "仙音鏘杳眇，顥氣變融怡。",
      "師保周兼召，鈞衡稷與夔。",
      "萬幾當暇豫，一笑奉疇咨。",
      "介弟榮華鄂，多男茂本支。",
      "維城扶慶運，聯璧秀英姿。",
      "嘉橘爭先睹，瓌橙復共持。",
      "瓊漿封盎盎，金彈間纍纍。",
      "禹服分三壤，湘江接九嶷。",
      "移根來上苑，薦瑞自柔祇。",
      "託質依天咫，懷馨脫海涯。",
      "生成因道廕，造化豈人爲。",
      "嚴靚侔衣鞠，鮮濃類染梔。",
      "陽烏飛啄卵，崖蜜熟凝脾。",
      "不數千頭富，應容四老嬉。",
      "桃嗤西母獻，萍辨楚人疑。",
      "沆瀣漙涼葉，琅玕折曉枝。",
      "霧霏先噀鼻，香潤已熏肌。",
      "君賜來相續，皇恩厚不貲。",
      "觴行筵秩秩，樂闋漏遲遲。",
      "户響鏗銅獸，庭陰過玉螭。",
      "畫廊尋宛轉，雜珮步逶迤。",
      "預許留關鑰，重升促履綦。",
      "再中占漢日，八彩望堯眉。",
      "器寶森羅列，虹輝粲陸離。",
      "截肪傳琖斝，盈尺捧舟彝。",
      "碧落天之秘，藍田地所奇。",
      "連城寧復貴，曠代未嘗窺。",
      "冰瑩玻瓈甕，雲承翡翠巵。",
      "萬絲縈瑪瑙，五色碾琉璃。",
      "起立紛行綴，環觀略等衰。",
      "歡悰溟渤隘，飲興岱嵩卑。",
      "御手飱頻輟，宫缾酒屢釃。",
      "翠鈿來婉孌，珠袂列葳蕤。",
      "閬苑花常爛，姑山物不疵。",
      "流鸎歌緩緩，么鳳舞僛僛。",
      "別按新傳曲，仍聽絕妙詞。",
      "共看賓醉止，那問夜何其。",
      "蓮炬光相屬，星聯弁欲欹。",
      "酡顔回紫闥，歸路躍金羈。",
      "謳詠聲盈耳，鋪張說解頤。",
      "肇從書契數，卓冠簡編推。",
      "天紀承軒后，河圖受宓羲。",
      "文心仍翼翼，舜善益孳孳。",
      "聖治寧人繼，淳風邃古追。",
      "飛輪諸福至，投札九州馳。",
      "震疊湯聲赫，威懷武烈丕。",
      "款金符誓牧，篆鼓兆蒐岐。",
      "神力天山箭，祥飈太一旗。",
      "燕雲恢北落，靈夏懾西陲。",
      "曩歲蒙推擇，新邦往撫綏。",
      "宸篇麗雲漢，儒服擁旌麾。",
      "乘鄣逾千里，留屯閱再朞。",
      "丹衷忘險阻，白首分捐糜。",
      "井邑今安業，衣冠頗變夷。",
      "買牛從漢吏，牧馬絕胡兒。",
      "田熟營平老，兵休定遠疲。",
      "鈞天猶夢到，魏闕倐來思。",
      "紫詔遄三節，紅塵踏九逵。",
      "載前宣室席，復侍邇英帷。",
      "飲御陪胥樂，勤歸獨念兹。",
      "喜霑魚藻惠，許賦柏梁詩。",
      "愧乏凌雲筆，徒傾向日葵。",
      "揚休稱萬壽，永御太平基。"
    ],
    "added_time": "2026-01-03 08:35:25"
  },
  {
    "source_file": "poet.song.80000.json",
    "title": "進和御製艮嶽曲宴詩",
    "author": "王安中",
    "paragraphs": [
      "柳暗宫城暈麴塵，行穿飛觀認敷春。",
      "天垂千尺銀河外，雲湧三山碧海濵。",
      "地勝煙霞開浩劫，花濃雨露近中宸。",
      "曲江弭櫂歸侵夜，爭看升平際遇人。"
    ],
    "added_time": "2026-01-03 08:35:25"
  },
  {
    "source_file": "poet.song.80000.json",
    "title": "艮嶽進和御製二詩  其一",
    "author": "王安中",
    "paragraphs": [
      "雲峰面面巧隨人，淥淨兼無一點塵。",
      "開盡巖英并澗蕊，君王自與物爲春。"
    ],
    "added_time": "2026-01-03 08:35:25"
  },
  {
    "source_file": "poet.song.80000.json",
    "title": "艮嶽進和御製二詩  其二",
    "author": "王安中",
    "paragraphs": [
      "南苞雒艷貢驚春，造化爭先物物新。",
      "鏤管裁詩天語妙，翠甖頒醴聖恩頻。"
    ],
    "added_time": "2026-01-03 08:35:25"
  },
  {
    "source_file": "poet.song.80000.json",
    "title": "重和春宴口號",
    "author": "王安中",
    "paragraphs": [
      "政布青陽左个邊，春回太極五門前。",
      "琳宫就講三千士，瓊籙聯名八百仙。",
      "午夜雷霆來艮岳，東風耒耜出天田。",
      "頒觴紫殿君臣樂，萬紀重和第二年。"
    ],
    "added_time": "2026-01-03 08:35:25"
  },
  {
    "source_file": "poet.song.74000.json",
    "title": "仲邦惠菊花詩以戲之",
    "author": "謝逸",
    "paragraphs": [
      "重九登高折未殘，霜蕤猶带晚香寒。",
      "莫嫌爛熳開何益，秀色侵人若可餐。"
    ],
    "added_time": "2026-01-03 08:35:37"
  },
  {
    "source_file": "poet.song.78000.json",
    "title": "遊徑山藴常上人字無可以山中秋日十詩求和因次韻  其四",
    "author": "葛勝仲",
    "paragraphs": [
      "五峰崷崒勢縈逥，國一當年手自開。",
      "莫向蘭袍認遺像，此心無去亦無来。"
    ],
    "added_time": "2026-01-03 08:35:37"
  },
  {
    "source_file": "poet.song.90000.json",
    "title": "寄沙陽鄧季明二首  其二",
    "author": "李綱",
    "paragraphs": [
      "當年曾到碧雲峰，惟有溪山與昔同。",
      "最愛幽人三徑裏，盡收春色一壺中。",
      "千年阨運非人力，四海横流本士風。",
      "爛額燋頭何所補，却輸花圃樂全翁。"
    ],
    "added_time": "2026-01-03 08:36:01"
  },
  {
    "source_file": "poet.song.90000.json",
    "title": "次韻翁士特相招居武夷",
    "author": "李綱",
    "paragraphs": [
      "武夷山色翠崔嵬，應笑梁谿又到來。",
      "脫網弱鱗初縱逸，傷弓倦翮尚驚猜。",
      "閒中陶寫資詩句，愁裏銷除賴酒杯。",
      "誰道川途廢光景，無根樹子不妨栽。"
    ],
    "added_time": "2026-01-03 08:36:01"
  },
  {
    "source_file": "poet.song.99000.json",
    "title": "范參議宜人高氏挽詩  其二",
    "author": "李彌遜",
    "paragraphs": [
      "蘭玉無偏愛，衾裯不忍欺。",
      "甘辛同逆旅，生死獨先知。",
      "馬鬛苔封合，魚機寶帳遺。",
      "酸風入松檟，空作暮山悲。"
    ],
    "added_time": "2026-01-03 08:36:11"
  },
  {
    "source_file": "poet.song.98000.json",
    "title": "冬大暖桃李花飛如雨已而遽寒綿裘猶薄也",
    "author": "鄭剛中",
    "paragraphs": [
      "冬令常温客不愁，日来還用理衣裘。",
      "浪開易落驚花雨，過暖成寒似麥秋。",
      "木葉搖風摧宿鳥，江煙带暝起沙鷗。",
      "何人有酒生春意，驅我新詩到筆頭。"
    ],
    "added_time": "2026-01-03 08:36:25"
  },
  {
    "source_file": "poet.song.71000.json",
    "title": "贈沈彬老",
    "author": "周行己",
    "paragraphs": [
      "永嘉人物衰，斯文久零替。",
      "學徒寡道心，日與風俗敝。",
      "我生衰敝後，上思千載事。",
      "實欲閭里間，一一蹈仁義。",
      "敬重鄉人情，翻遭俗眼忌。",
      "晚得沈夫子，學問有根柢。",
      "矯矯流輩中，頗識作者意。",
      "歡然慰吾心，歸此同好嗜。",
      "吾子更我聽，士也貴尚志。",
      "古道自足師，不必今人貴。",
      "荼苦不異畝，薰蕕不同器。",
      "所憂義理愆，何恤流俗議。",
      "進道要勇决，取與慎爲計。",
      "去惡如去沙，沙盡自見底。",
      "積善如積土，土多乃成巋。",
      "讀書要知道，文章實小技。",
      "子試反覆思，鄙言有深味。",
      "自非心愛合，安能吐肝肺。",
      "行行慎取之，紓節思遠大。",
      "豈但勸鄉閭，永爲斯民頼。"
    ],
    "added_time": "2026-01-03 08:36:38"
  },
  {
    "source_file": "poet.tang.55000.json",
    "title": "永明山居詩（六十九首） 八",
    "author": "延壽",
    "paragraphs": [
      "碧嶠經年常寂寂，更無閒事可相於。",
      "超倫每效高僧行，得力難忘古佛書。",
      "落葉亂渠凭水蕩，浮雲翳月倩風除。",
      "方知懶與真空合，一衲閑披憇舊廬。"
    ],
    "added_time": "2026-01-03 08:37:52"
  },
  {
    "source_file": "poet.song.80000.json",
    "title": "進和聖製元夕詩",
    "author": "王安中",
    "paragraphs": [
      "斗城雲接始青天，汴水浮春放洛川。",
      "繒巘千峰延璧月，珠簾十里晃燈蓮。",
      "五門端闕初元夕，萬歷宣和第二年。",
      "聖世親逢叨四近，頒觴連日綴羣賢。"
    ],
    "added_time": "2026-01-03 08:37:56"
  },
  {
    "source_file": "poet.tang.50000.json",
    "title": "敦煌廿詠（並序） [附]題隱士詠[三七]",
    "author": "敦煌人作品[一]",
    "paragraphs": [
      "青溪逐水薫漁樵，策杖褰衣屢驀橋。",
      "鳥坐春池雙影近，人呼幽谷兩聲遥。",
      "祥煙五色飛仙電，瑞草千藂（叢）間藥苗。",
      "河畔曲肱而取飲，嫌煩且棄樹中瓢。",
      "（[一]以上詩凡六寫本，其原編號及校次如下：原卷〖伯二七四八〗、甲卷〖伯三九二九〗、乙卷〖伯二九八三〗、丙卷〖伯三八七○〗。",
      "卷末多《題隱士詠》一首，幷有「咸通十二年十一月廿日學生劉文端寫記」一行。",
      "丁卷〖斯六一六七〗、戊卷〖伯二六九○〗僅存第一首，不校。",
      "甲卷題作「敦煌古蹟廿詠」，乙卷「廿詠」作「二十詠」。",
      "[二]「三危」，甲、乙、丁三卷作「峗山」。",
      "[三]原卷無「向」字，依乙、丙、丁三卷補。",
      "[四]「二」，甲卷作「三」。",
      "[五]「短」下原卷有「見」字，依乙、丙、丁三卷刪。",
      "[六]乙、丙、丁二卷無「矣」字。",
      "[七]「三危」，甲、乙、丁三卷作「峗山」。",
      "[八]原卷殘缺處，元用甲、乙、丙、丁四卷補之。",
      "凡校補字，均括以[]，如[也自鳴]和以下括弧內均是。",
      "[九]「鼓」，甲、乙兩卷作「轂」。",
      "[一○]「尋」，甲卷作「看」。",
      "[一一]詩題丁卷作「靈巖莫高窟詠」。",
      "[一二]「剎」，原卷作「日」，依甲、乙、丙、丁四卷改。",
      "[一三]「指」，甲卷作「至」。",
      "[一四]「甦」字原闕，據甲、乙兩卷補。",
      "丙、丁卷「甦」作「蘇」。",
      "[一五]「走」原作「奏」，依甲、乙、丙、丁四卷改。",
      "[一六]「迴」，乙卷作「還」。",
      "[一七]「色」，甲卷作「素」。",
      "[一八]「含」，丁卷作「合」。",
      "[一九]「塞」原作「賽」，依丙、丁卷改。",
      "[二○]詩題丙、丁兩卷標作「瑟瑟監詠」。",
      "[二一]此句甲卷作「爲懸寶蓋髪」。",
      "[二二]甲卷有三處異文：第一句「昔時」作「昔日」，第二句「遺廟」作「唯廟」，第六句「墳傍」作「其傍」。",
      "[二三]「臺」，甲卷作「樓」。",
      "[二四]「坐」原作「作」，依甲、丙、丁三卷改。",
      "[二五]「轉」，甲、丙兩卷作「盡」。",
      "）（[二六]甲卷有兩處異文，第二句「與此」作「以此」，第三句「一州」作「州縣」。",
      "[二七]「三」原作「一」，依甲、丙、丁三卷改。",
      "[二八]「春渌苔生」四字原缺，依甲、丙、丁三卷補。",
      "[二九]「嫩」原作「嬾」，依丁卷改。",
      "[三○]「新」原作「連」，依甲、丙、丁三卷改。",
      "[三一]「弄」，甲、丙、丁三卷作「散」。",
      "[三二]「王」原作「往」，依丙、丁兩卷改。",
      "[三三]「鴻」，丙、丁兩卷作「虹」。",
      "[三四]「徑」，丙、丁兩卷作「堠」。",
      "[三五]「生」原作「空」，依甲、丙、丁三卷改。",
      "[三六]「量」原作「兩」，依甲、丙、丁三卷改。",
      "[三七]《題隱士詠》原載丙卷末，兹亦移錄附於後。",
      "）。"
    ],
    "added_time": "2026-01-03 08:38:33"
  },
  {
    "source_file": "poet.song.98000.json",
    "title": "初春七言",
    "author": "鄭剛中",
    "paragraphs": [
      "古人書卷慢翻尋，齒髪蕭疏歲月侵。",
      "萬里家山孤枕夢，滿城風雨五更心。",
      "蒙茸軟草涵空翠，寂歷初花弄曉陰。",
      "燕子未来寒意重，數峰圓瘦入雲深。"
    ],
    "added_time": "2026-01-03 08:38:44"
  },
  {
    "source_file": "poet.song.56000.json",
    "title": "題落星寺四首  其三",
    "author": "黄庭堅",
    "paragraphs": [
      "落星開士深結屋，龍閣老翁來賦詩。",
      "小雨藏山客坐久，長江接天帆到遲。",
      "燕寢清香與世隔，畫圖妙絕無人知。",
      "蜂房各自開戶牖，處處煮茶藤一枝。"
    ],
    "added_time": "2026-01-03 08:39:44"
  },
  {
    "source_file": "poet.song.56000.json",
    "title": "題落星寺四首  其四",
    "author": "黄庭堅",
    "paragraphs": [
      "北風吹倒落星寺，吾與伯倫俱醉眠。",
      "螟蛉蜾蠃但癡坐，夜寒南北斗垂天。"
    ],
    "added_time": "2026-01-03 08:39:44"
  },
  {
    "source_file": "poet.song.56000.json",
    "title": "玉京軒",
    "author": "黄庭堅",
    "paragraphs": [
      "蒼山其下白玉京，五城十二樓，鬰儀結鄰常杲杲。",
      "紫雲黄霧鏁玄關，雷驅不祥電揮掃。",
      "上有千年來歸之白鶴，下有萬世不凋之瑶草。",
      "野僧雲卧對開軒，一鉢安巢若飛鳥。",
      "北風卷沙過夜窗，枕底鯨波撼蓬島。",
      "箇中即是地行仙，但使心閒自難老。"
    ],
    "added_time": "2026-01-03 08:39:44"
  },
  {
    "source_file": "poet.song.56000.json",
    "title": "過致政屯田劉公隠廬",
    "author": "黄庭堅",
    "paragraphs": [
      "兒時拜公牀，眼碧眉紫煙。",
      "舍前架茅茨，爐香坐僧禪。",
      "女奴煮甖粟，石盆瀉機泉。",
      "今來掃門巷，竹間翁蛻蟬。",
      "堂堂列五老，勝氣失江山。",
      "石盆爛黄土，茅齋薪壞椽。",
      "女奴爲民妻，又瘞蒿里園。",
      "當年笑語地，華屋轉朱欄。",
      "課兒種松子，傘蓋上參天。",
      "投策數去日，木行天再環。",
      "先生古人風，鐵膽石肺肝。",
      "眼前不可意，壯日掛其冠。",
      "解衣廬君峰，洗耳瀑布源。",
      "霧豹藏文章，驚世時一斑。",
      "衆人初易之，久遠乃見難。",
      "憶昔子政在，爲翁數解顔。",
      "五兵森武庫，河漢落舌端。",
      "王陽已富貴，塵冠不肯彈。",
      "呻吟刊十史，凡例墨新乾。",
      "宰木忽拱把，相望風隧寒。",
      "百楹書萬卷，少子似翁賢。"
    ],
    "added_time": "2026-01-03 08:39:44"
  },
  {
    "source_file": "poet.song.56000.json",
    "title": "壽聖觀道士黄至明開小隠軒太守徐公爲題曰快軒庭堅集句詠之",
    "author": "黄庭堅",
    "paragraphs": [
      "金華牧羊兒，一粒粟中藏世界。",
      "使君從南來，清風明月不用一錢買。",
      "鸕鷀杓，鸚鵡杯，一杯一杯復一杯，玉山自倒非人推。",
      "廬山秀出南斗傍，登高送遠形神開。",
      "銀河倒挂三石梁，砅崖轉石萬壑雷。",
      "吟詩作賦北窗裏，安得青天化作一張紙。",
      "有長鯨白齒若雪山，我願因之寄千里。"
    ],
    "added_time": "2026-01-03 08:39:44"
  },
  {
    "source_file": "poet.tang.27000.json",
    "title": "從軍行",
    "author": "張祜",
    "paragraphs": [
      "少年金紫就光輝，直指邊城虎翼飛。",
      "一卷旌收千騎虜，萬全身出百重圍。",
      "黃雲斷塞尋鷹去，白草連天射鴈歸。",
      "白首漢廷刀筆吏，丈夫功業本相依。"
    ],
    "added_time": "2026-01-03 08:39:59"
  },
  {
    "source_file": "poet.tang.18000.json",
    "title": "和水部張員外宣政衙賜百官櫻桃詩",
    "author": "韓愈",
    "paragraphs": [
      "漢家舊種明光殿，炎帝還書本草經。",
      "豈似滿朝承雨露，共看傳賜出青冥。",
      "香隨翠籠擎初到，色暎銀盤寫未停。",
      "食罷自知無所報，空然慙汗仰皇扃。"
    ],
    "added_time": "2026-01-03 08:40:23"
  },
  {
    "source_file": "poet.song.80000.json",
    "title": "進和御製上巳錫宴詩",
    "author": "王安中",
    "paragraphs": [
      "三月昆明浩蕩春，芙蓉新殿壓池濵。",
      "香飄花外流觴宴，雲擁波心捧劍人。",
      "別苑連岡晴縱目，重門飛鞚夜生塵。",
      "共欣魚藻千齡遇，拜舞昕朝整韠紳。"
    ],
    "added_time": "2026-01-03 08:40:38"
  },
  {
    "source_file": "poet.song.90000.json",
    "title": "自海外歸間關萬里經涉五載初抵家與諸季會飲成長句兼簡鄒德久昆仲",
    "author": "李綱",
    "paragraphs": [
      "楚氛未静狼烽起，翠華搖搖無定止。",
      "謀臣猛將如雲屯，坐視胡雛渡江水。",
      "我歸自南時正艱，繚絡間關萬餘里。",
      "問津處處皆戰塲，訪舊往往成新鬼。",
      "傷心不忍顧浙河，故園已在荆棘底。",
      "幸然家寓大江東，窈窕精廬山谷裏。",
      "當時百口還滿前，况復添丁長童稚。",
      "衣冠南渡多流離，骨肉無虞能有幾。",
      "生還已荷皇天慈，見汝更使清愁洗。",
      "夜闌秉燭疑夢中，破悲爲笑且歡喜。",
      "在原真赴鶺鴒難，玉樹還許蒹葭倚。",
      "眷言兄弟同友生，風雨雞鳴未云已。",
      "閩山深處是吾鄉，攜幼扶衰又將徙。",
      "安得廟社固根基，一使寰區盡蒙祉。"
    ],
    "added_time": "2026-01-03 08:41:03"
  },
  {
    "source_file": "poet.tang.40000.json",
    "title": "終南山二十韻",
    "author": "李洞",
    "paragraphs": [
      "關內平田窄，東西截杳冥。",
      "雨侵諸縣黑，雲破九門青。",
      "暫看猶無暇，長棲信有靈。",
      "古苔秋漬斗，積霧夜昏螢。",
      "怒恐撞天漏，深疑隱地形。",
      "盤根連北嶽，轉影落南溟。",
      "窮穴何山出，遮蠻上國寧。",
      "殘陽高照蜀，敗葉遠浮涇。",
      "斸竹煙嵐凍，偷湫雨雹腥。",
      "閑房僧灌頂，浴澗鶴遺翎。",
      "梯滑危緣索，雲深靜唱經。",
      "放泉驚鹿睡，聞磬得人醒。",
      "踏著神仙宅，敲開洞府扃。",
      "棊殘秦士局，字缺晉公銘。",
      "一谷勢當午，孤峰聳起丁。",
      "遠平丹鳳闕，冷射五侯廳。",
      "萬丈冰聲折，千尋樹影停。",
      "望中仙島動，行處月輪馨。",
      "疊石移臨砌，研膠潑上屏。",
      "明時獻君壽，不假老人星。"
    ],
    "added_time": "2026-01-03 08:41:33"
  },
  {
    "source_file": "poet.song.57000.json",
    "title": "何主簿蕭齋郎贈詩思家戲和答之",
    "author": "黄庭堅",
    "paragraphs": [
      "善吟閨怨斷人腸，二妙風流不可當。",
      "傅粉未歸啼玉筯，吹笙無伴澀銀篁。",
      "睡添鄉夢客床冷，瘦盡腰圍衣带長。",
      "天性少情詩亦少，羨他蕭史與何郎。"
    ],
    "added_time": "2026-01-03 08:42:27"
  },
  {
    "source_file": "poet.tang.44000.json",
    "title": "贈盧夫人",
    "author": "常浩",
    "paragraphs": [
      "佳人惜顏色，恐逐芳菲歇。",
      "日暮出畫堂，下堦拜新月。",
      "拜月如有詞，傍人那得知。",
      "歸來投玉枕，始覺淚痕垂。"
    ],
    "added_time": "2026-01-03 08:42:31"
  },
  {
    "source_file": "poet.tang.45000.json",
    "title": "上孫使君",
    "author": "貫休",
    "paragraphs": [
      "聖主得賢臣，天地方交泰。",
      "恭惟嶽精粹，多出於昭代。",
      "君侯握文鏡，獨立塵埃外。",
      "王演俗容儀，崔陵小風概。",
      "馨香擁蘭雪，峻秀高嵩岱。",
      "嵇松領歲寒，莊劒無礱淬。",
      "威稜玉霜直，匠石金槌大。",
      "詩穿明月珠，道拍安期背。",
      "中興鸞鳳集，直道風雲會。",
      "萬卷似無書，三山如歷塊。",
      "德乎天所縱，清矣誰堪對。",
      "有法在朝端，無塵到冠蓋。",
      "具瞻從密勿，旦夕調鼎鼐。",
      "爲君整衢尊，爲君戢蕃塞。",
      "豈知吾后意，憂此毘陵最。",
      "親手賜彤弓，蒼生是繄賴。",
      "下車鄰寇散，是物冰壺內。",
      "龔遂[愛]廉平，次公太繁碎。",
      "袴襦砧動地，父母歌闤闠。",
      "□雪鏁戈鋋，非煙遶旌斾。",
      "寧思子產冰，肯羨任棠薤。",
      "忽如春再來，不獨天重戴。",
      "昂藏海嶠鶴，冷碧仙庭檜。",
      "物物動和氣，家家有新態。",
      "芙蓉開帟幕，錦帳無纖壒。",
      "鼓角穿凍雲，恩波動耕耒。",
      "奸回改精魄，禮教書紳帶。",
      "必于堯舜日，還似房杜輩。",
      "野人有章句，格力亦慷慨。",
      "若不入丘門，世間更誰愛。"
    ],
    "added_time": "2026-01-03 08:43:03"
  },
  {
    "source_file": "poet.song.90000.json",
    "title": "九日示諸季時會飲者八人",
    "author": "李綱",
    "paragraphs": [
      "海外頻年懷棣蕚，江南九日共茱萸。",
      "莫愁羣盗驚鄰壤，且作新詩慰老夫。",
      "坐上豈無吹帽客，飲中况是謫僊徒。",
      "不將酩酊酬佳節，肯信黄花解笑無。"
    ],
    "added_time": "2026-01-03 08:43:09"
  },
  {
    "source_file": "poet.song.79000.json",
    "title": "同子蒼放船南山石壁下",
    "author": "李彭",
    "paragraphs": [
      "南山修源何所似，顧癡鋪張側釐紙。",
      "酒酣潄墨風雨来，咫尺煙昏生萬里。",
      "韓侯静者妙英姿，乃呼扁舟共遨戲。",
      "我曹竟墮善幻中，叩舷歌呼但霑醉。",
      "寺下回潭凝不流，中有卧石如潛虬。",
      "孤峰已銜半規日，連山倒垂波底浮。",
      "韓侯風雅才甚優，胸中何止吞萬牛。",
      "未向承明草蓮燭，小留南國馴沙鷗。",
      "會須唤仗入天陛，尚憶谿邊横小舟。",
      "但願故人俱厚禄，平子不妨吟四愁。"
    ],
    "added_time": "2026-01-03 08:43:37"
  },
  {
    "source_file": "poet.song.99000.json",
    "title": "送僧",
    "author": "釋道昌",
    "paragraphs": [
      "掃盡諸方路布禪，到頭窼臼落雁邊。",
      "臺盤角畔重拈起，萬里神光頂後全。"
    ],
    "added_time": "2026-01-03 08:43:53"
  },
  {
    "source_file": "poet.song.47000.json",
    "title": "歐陽公所蓄石屏",
    "author": "蘇轍",
    "paragraphs": [
      "石中枯木雙扶疏，粲然脈理通肌膚。",
      "剖開左右兩相屬，細看不見毫髮殊。",
      "老樗剝落但存骨，病松憔悴空留鬚。",
      "丘陵迤邐山麓近，雲烟澹䨴風雨餘。",
      "我驚造物巧如此，刻畫瑣細供人須。",
      "公家此類尚非一，客至不識空嗟吁。",
      "案頭紫雲抱明月，床上寒木翻饑烏。",
      "賦形簡易神自足，鄙棄筆墨嗟勤劬。",
      "天工此意與人競，雜出變怪驚羣愚。",
      "世間淺拙無與敵，比擬頼有公新書。"
    ],
    "added_time": "2026-01-03 08:44:17"
  },
  {
    "source_file": "poet.song.47000.json",
    "title": "次韵子瞻壽州城東龍潭",
    "author": "蘇轍",
    "paragraphs": [
      "東行取次閱三州，擊鼓清晨復解舟。",
      "車騎紛紜追過客，歌鐘凄咽動潛虬。",
      "宦遊底處非巢燕，歸計何嫌誚沐猴。",
      "頼有故人憐遠適，慇懃屢勸酒行周。"
    ],
    "added_time": "2026-01-03 08:44:17"
  },
  {
    "source_file": "poet.tang.49000.json",
    "title": "更漏子 三",
    "author": "馮延巳",
    "paragraphs": [
      "玉爐煙，紅燭淚，偏對畫堂秋思。",
      "眉翠薄，鬢雲殘，夜長衾枕寒。",
      "梧桐樹，三更雨，不道離情最苦。",
      "一葉葉，一聲聲，空堦滴到明。"
    ],
    "added_time": "2026-01-03 08:44:29"
  },
  {
    "source_file": "poet.song.57000.json",
    "title": "承示中秋不見月及憫雨連作恐妨秋成奉次元韵",
    "author": "黄庭堅",
    "paragraphs": [
      "秀稻秋風喜太平，獨疑連雨未全晴。",
      "銀蟾似亦無聊頼，默度寒宵嬾吐明。"
    ],
    "added_time": "2026-01-03 08:45:36"
  },
  {
    "source_file": "poet.tang.18000.json",
    "title": "奉和杜相公太清宮紀事陳誠上李相公十六韻",
    "author": "韓愈",
    "paragraphs": [
      "耒耜興姬國，輴欙建夏家。",
      "在功誠可尚，於道詎爲華。",
      "象帝威容大，僊宗寶曆賒。",
      "衛門羅戟槊，圖壁雜龍蛇。",
      "禮樂追尊盛，乾坤降福遐。",
      "四真皆齒列，二聖亦肩差。",
      "陽月時之首，陰泉氣未牙。",
      "殿階鋪水碧，庭炬坼金葩。",
      "紫極觀忘倦，青詞奏不譁。",
      "噌吰宮夜闢，嘈囐鼓晨撾。",
      "褻味陳奚取，名香薦孔嘉。",
      "垂祥紛可錄，俾壽浩無涯。",
      "貴相山瞻峻，清文玉絕瑕。",
      "代工聲問遠，攝事敬恭加。",
      "皎潔當天月，葳蕤捧日霞。",
      "唱妍酬亦麗，俛仰但稱嗟。"
    ],
    "added_time": "2026-01-03 08:45:39"
  },
  {
    "source_file": "poet.song.61000.json",
    "title": "題漢陽招真亭",
    "author": "賀鑄",
    "paragraphs": [
      "大別山顛清沔尾，飛亭岧嶢带雲起。",
      "清狂使君初燕喜，拍手招呼黄鶴子。",
      "玄津煉出太陽酥，手葺胎髮蒙頭顱。",
      "每誇久落北酆籍，豈意齎恨歸黄壚。",
      "越客登臨興何有，愁不能言病妨酒。",
      "殘陽雲夢窅然深，尚欲開襟吞八九。",
      "羽駕飄颻安在哉，使君餘跡已塵埃。",
      "但見庾令樓橫烟樹杪，角聲催月渡江來。"
    ],
    "added_time": "2026-01-03 08:46:14"
  },
  {
    "source_file": "poet.song.79000.json",
    "title": "題夏氏萬賞亭",
    "author": "李彭",
    "paragraphs": [
      "公家文莊佐縣官，萬國朝宗天不言。",
      "桂梁蘭室治私第，鳷鵲建章争絕倫。",
      "昭華穠李態度新，綠尊翠杓羅繽紛。",
      "人歸夜臺金狄泣，一種風流今尚存。",
      "小君家聲自陰后，五侯四貴印如斗。",
      "渠渠夏屋幾百椽，誰能近前畏左右。",
      "去天尺五付此郎，詩豪酒聖復専場。",
      "錦韉花驄折楊柳，霸陵惡少艾如張。",
      "危亭複閣來南州，佳客争門陪俊遊。",
      "朱轓皂蓋駐五馬，叵羅醉擲高陽侯。",
      "青蛾皓齒動星眸，尊前舞罷錦纒頭。",
      "參横月落了不問，四并在手吾何憂。",
      "腐儒蕭然愧環堵，藜莧胸中扊扅句。",
      "頽然被酒燭如虹，戲效吳歌歌白紵。"
    ],
    "added_time": "2026-01-03 08:46:56"
  },
  {
    "source_file": "poet.tang.27000.json",
    "title": "題靈隱寺師一上人十韻",
    "author": "張祜",
    "paragraphs": [
      "八十空門子，深山土木骸。",
      "片衣閑自衲，單食老長齋。",
      "道性終能遣，人情少不乖。",
      "樔枸居上院，薜荔俯層階。",
      "洗鉢前臨水，窺門外有柴。",
      "朗吟揮竹拂，高楫曳芒鞋。",
      "迸笋斜穿塢，飛泉下噴崖。",
      "種花忻土潤，撥石慮沙埋。",
      "舊往師招隱，初臨我詠懷。",
      "何當緣興翫，更爲表新牌。"
    ],
    "added_time": "2026-01-03 08:47:20"
  },
  {
    "source_file": "poet.song.81000.json",
    "title": "擬寒山寺  其一三八",
    "author": "釋懷深",
    "paragraphs": [
      "不必揚人惡，切忌伐己善。",
      "行人口似碑，好醜悉皆見。",
      "祿厚恐禍生，言深慮交淺。",
      "不如省事休，彼此無欣怨。"
    ],
    "added_time": "2026-01-03 08:48:08"
  },
  {
    "source_file": "poet.song.52000.json",
    "title": "連都官祭歌",
    "author": "王莘",
    "paragraphs": [
      "恂好善兮行以躬，完素履兮一初終。",
      "化邦鄉兮革姦凶，出爲政兮用其中。",
      "三鍾山兮屹穹崇，與公德兮並其隆。",
      "豈獨文兮耀幽宮，宜配社兮同勾龍。",
      "俾世世兮倣而從，里閭樂兮廉讓風。",
      "刑罰措兮年屨豐，慱哉利兮垂無窮。"
    ],
    "added_time": "2026-01-03 08:48:37"
  },
  {
    "source_file": "poet.song.47000.json",
    "title": "次韵子瞻記十月十六日所見",
    "author": "蘇轍",
    "paragraphs": [
      "君不見天高后土黄，變化出入唯陰陽。",
      "旋凝細霧作飛雹，復遣震雷追日光。",
      "可憐萬物甚微細，坐聽百變隨顛僵。",
      "深根固蒂無計遁，倏來忽返安能防。",
      "平生未見實驚耳，稍遠不知如隔牆。",
      "君看歌舞醉華屋，下有纍縶排兩廊。",
      "眼前苦樂尚懸絕，空中造化知有亡。",
      "我居宛丘厭凝沍，雪翻海水填陂塘。",
      "但知膏澤利牟麥，恣食餠餌真嘉祥。",
      "山陽所記亦何事，有酒胡不盡一觴。"
    ],
    "added_time": "2026-01-03 08:48:58"
  },
  {
    "source_file": "poet.song.71000.json",
    "title": "少伊察院再用年字韵寵示二篇輒復酬和一章陳德一章敘情  其二",
    "author": "周行己",
    "paragraphs": [
      "咄咄休無頼，栖栖又一年。",
      "時從柱下史，獨貸薛中錢。",
      "多病惟須藥，長貧不怨天。",
      "歸期無遠道，猶滯稻粱田。"
    ],
    "added_time": "2026-01-03 08:49:19"
  },
  {
    "source_file": "poet.tang.45000.json",
    "title": "送張拾遺赴施州司戶",
    "author": "貫休",
    "paragraphs": [
      "道之大道古太古，二字爲名爭莽鹵。",
      "社稷安危在直言，須歷堯堦撾諫鼓。",
      "恭聞吾皇至聖深無比，推席却几聽至理。",
      "一言偶未合堯聰，賈生須看湘江水。",
      "君不見頃者百官排闥赴延英，陽城不死存令名。",
      "又不見仲尼遙奇司馬子，珮玉垂紳合如此。",
      "公乎公乎施之掾，江上春風喜相見。",
      "畏天之命復行行，芙蓉爲衣勝絁絹。",
      "好音入耳應非久，三峽聞猨莫迴首。",
      "且啜千年羹，醉巴酒。"
    ],
    "added_time": "2026-01-03 08:49:48"
  },
  {
    "source_file": "poet.song.98000.json",
    "title": "觀橘花",
    "author": "鄭剛中",
    "paragraphs": [
      "漸看綠葉秋来密，最愛輕花露未晞。",
      "何日增枝充素裏，爲渠臨酒脫金衣。"
    ],
    "added_time": "2026-01-03 08:49:49"
  },
  {
    "source_file": "poet.tang.22000.json",
    "title": "衰病無趣因吟所懷",
    "author": "白居易",
    "paragraphs": [
      "朝餐多不飽，夜臥常少睡。",
      "自覺寢食間，多無少年味。",
      "平生好詩酒，今亦將舍棄。",
      "酒唯下藥飲，無復曾歡醉。",
      "詩多聽人吟，自不題一字。",
      "病姿與衰相，日夜相繼至。",
      "況當尚少朝，彌慙居近侍。",
      "終當求一郡，聚少漁樵費。",
      "合口便歸山，不問人間事。"
    ],
    "added_time": "2026-01-03 08:50:08"
  },
  {
    "source_file": "poet.tang.22000.json",
    "title": "浩歌行",
    "author": "白居易",
    "paragraphs": [
      "天長地久無終畢，昨夜今朝又明日。",
      "鬢髮蒼浪牙齒疎，不覺身年四十七。",
      "前去五十有幾年，把鏡照面心茫然。",
      "既無長繩繫白日，又無大藥駐朱顏。",
      "朱顏日漸不如故，青史功名在何處？",
      "欲留年少待富貴，富貴不來年少去。",
      "去復去兮如長河，東流赴海無迴波。",
      "賢愚貴賤同歸盡，北邙冢墓高嵯峨。",
      "古來如此非獨我，未死有酒且高歌。",
      "顏回短命伯夷餓，我今所得亦已多。",
      "功名富貴須待命，命若不來知奈何。"
    ],
    "added_time": "2026-01-03 08:50:08"
  },
  {
    "source_file": "poet.song.61000.json",
    "title": "送武庠歸隠終南",
    "author": "賀鑄",
    "paragraphs": [
      "君不見南朝豪儁有郗生，自厭出身時網嬰。",
      "樂聞栖遁去人者，傾金累百贈其行。",
      "關西武郎將家種，心實慕儒官冗從。",
      "春走巴東歲暮還，逢迎偶在江南夢。",
      "過門把酒豁清襟，行將歸隠南山陰。",
      "終焉之計咄嗟辦，願賦一詩輕百金。",
      "吾聞自古咸秦稱陸海，六印可求田莫買。",
      "別墅三千畝上腴，將軍部曲猶多在。",
      "未應親手把鉤鋤，歲事經營付家宰。",
      "一官換得今是翁，昔何所縛今誰解。",
      "携琴領鶴白雲鄉，身世相遼自兩忘。",
      "北窗仰枕安足道，未知何者爲羲皇。",
      "豈不勝俛首塵埃百僚底，南北推遷隨尺紙。",
      "摩肩接武半臺輿，誰謂淮陰非噲比。",
      "君家鼎甲盛先唐，兩都朱邸森相望。",
      "天道惡盈幾赤族，當時頼有安平王。",
      "慶牒蟬聯今幾代，雲孫庠繼遊方外。",
      "他時野史逸民篇，鑄也磨鉛跂而待。"
    ],
    "added_time": "2026-01-03 08:50:09"
  },
  {
    "source_file": "poet.song.64000.json",
    "title": "大雪歌",
    "author": "張耒",
    "paragraphs": [
      "老農占田得吉卜，一夜北風雪漫屋。",
      "屋壓欲折君勿悲，隴頭新麥一尺泥。",
      "泥深麥牢風莫吹，明年作餠大如箕。",
      "野人食飽官事少，莫畏瑟縮寒侵肌。",
      "高堂晨興何所爲，門無馬跡人更稀。",
      "珠樓玉閣互飛動，坐見貧屋生光輝。",
      "無功及物慚受祿，豐穰幸頼天與之。",
      "棄糧遺粒待雞犬，吾羹何得長烹藜。"
    ],
    "added_time": "2026-01-03 08:50:28"
  },
  {
    "source_file": "poet.song.64000.json",
    "title": "孫彥古畫風雨山水歌",
    "author": "張耒",
    "paragraphs": [
      "山深巖高石壁青，白日忽變天晦冥。",
      "黑風驅雲走不停，驚電疾雨來如傾。",
      "山前雨點大如手，山下水湧危槎橫。",
      "崩崖古樹老有靈，吼怒直與風雲爭。",
      "枝披葉偃鬭不怯，萬竅却欲藏雷霆。",
      "鞭馿疾驅者誰子，石路嶮澀馿凌兢。",
      "目迷心懾愈不及，來憩樹下如寒蠅。",
      "蒼茫直與鬼神接，恍惚不保龍蛇驚。",
      "平居此樂忽入眼，孫家古圖纔可辨。",
      "奈何一幅一尺餘，欲奪天地之奇變。",
      "我心愛之良有以，昔苦山行親遇此。",
      "一生兩足不下堂，輸爾朱家貴公子。"
    ],
    "added_time": "2026-01-03 08:50:28"
  },
  {
    "source_file": "poet.tang.32000.json",
    "title": "秋夕山齋即事",
    "author": "劉滄",
    "paragraphs": [
      "衡門無事閉蒼苔，籬下蕭疎野菊開。",
      "半夜秋風江色動，滿山寒葉雨聲來。",
      "鴈飛關塞霜初落，書寄鄉閭人未迴。",
      "獨坐高窗此時節，一彈瑤瑟自成哀。"
    ],
    "added_time": "2026-01-03 08:50:31"
  },
  {
    "source_file": "poet.song.74000.json",
    "title": "李漢老見過不及見以詩謝之",
    "author": "趙鼎臣",
    "paragraphs": [
      "埋沒簿領中，氣結不得吐。",
      "官柳欲飛花，春事遽如許。",
      "騎馬出東城，意若鴻鵠舉。",
      "獨行雖少味，自足寬靡盬。",
      "歸來兒女曹，怪事說覶縷。",
      "有客適過翁，身騎五色羽。",
      "自非翱瀛洲，恐是翔紫府。",
      "雲來久躊躇，鶴去迷處所。",
      "我老俗吏中，人物誰比數。",
      "頼獨有故人，慰藉能傴俯。",
      "一臂乃失之，遇事真齟齬。",
      "朝來益癡絕，物色徧庭宇。",
      "尚尋履迹餘，用意毋乃魯。"
    ],
    "added_time": "2026-01-03 08:50:59"
  },
  {
    "source_file": "poet.tang.50000.json",
    "title": "春日侍宴望海應詔",
    "author": "褚遂良",
    "paragraphs": [
      "從軍渡蓬海，萬里正蒼蒼。",
      "縈波迴地軸，激浪上天潢。",
      "夕雲類鵬徙，春濤疑蓋張。",
      "天吳静無際，金駕儼成行。",
      "戈船凌白日，鞭石[耿]（秋）虹梁。",
      "電舉[朝]（潮）宗外，風驅韓貊鄉。",
      "之罘初播雨，遼碣始分光。",
      "麾城湛□□，□□□□□。",
      "同文漸邊服，入塞佇歌倡。",
      "（據《翰林學士集》校改。",
      "）。"
    ],
    "added_time": "2026-01-03 08:51:19"
  },
  {
    "source_file": "poet.tang.32000.json",
    "title": "題王母廟",
    "author": "劉滄",
    "paragraphs": [
      "寂寥珠翠想遺聲，門掩煙微水殿清。",
      "拂曙紫霞生古壁，何年絳節下層城。",
      "鶴歸遼海春光晚，花落閑堦夕雨晴。",
      "武帝無名在仙籍，玉壇星月夜空明。"
    ],
    "added_time": "2026-01-03 08:52:40"
  },
  {
    "source_file": "poet.song.74000.json",
    "title": "猶子奇從江浙經置陳伯亨之辟八月十日登舟餞之於郊外作是詩以送之",
    "author": "趙鼎臣",
    "paragraphs": [
      "于越本夷蠻，弄兵篁竹中。",
      "吏士懦不武，未嘗更戰攻。",
      "私憂顧妻子，聞賊內已訌。",
      "咄哉林武將，一旦先望風。",
      "遂令六州民，老稚遭閔凶。",
      "天子怒赫然，王師出羆熊。",
      "聊彈一指端，電滅紛已空。",
      "瘡痍今尚新，噍食若未充。",
      "如更大病餘，護視須良工。",
      "平生陳太邱，經濟蟠心胸。",
      "久持四方節，未食千戶封。",
      "功名真有時，倉卒果奮庸。",
      "嗷嗷百萬家，頼此白頭翁。",
      "汝今從其招，綠水依芙蓉。",
      "勿以賤自嫌，王事當匪躬。",
      "江湖日已清，公歸列夔龍。",
      "行持酒一篘，迎汝國門東。"
    ],
    "added_time": "2026-01-03 08:53:56"
  },
  {
    "source_file": "poet.song.85000.json",
    "title": "北歸過永永守趙君宰置酒萬石亭",
    "author": "孫覿",
    "paragraphs": [
      "三湘陌上逐臣歸，萬石亭中送客時。",
      "拄杖披榛行莽蒼，汲泉磨蘚看魁奇。",
      "天傾五色遺媧補，谷變千年出峴碑。",
      "何似溪邊小桃李，向人膏面出風姿。"
    ],
    "added_time": "2026-01-03 08:54:11"
  },
  {
    "source_file": "poet.song.91000.json",
    "title": "八陣圖",
    "author": "喻汝礪",
    "paragraphs": [
      "魚復江邊春事起，萬點紅旗颺清泚。",
      "主人元是劉夢得，載酒娛賓水光裏。",
      "酒闌放脚步涉磧，細石作行相靡迤。",
      "臥龍起佐赤龍子，天地風雲入鞭箠。",
      "蛇盤虎翼飛鳥翔，四正四奇公所壘。",
      "當時二十四萬師，開門闔門隨臂指。",
      "幾回嚇殺生仲達，往往宵遁常騎豕。",
      "海中仙人丈二履，相與往來迂玉趾。",
      "笑云此公大肚皮，龍拏虎擲堆胸胃。",
      "江頭風波幾劘蕩，斷岸奔峰俱披靡。",
      "陽侯鏖戰三峽怒，祇此細石吹不起。",
      "晉大司馬宣武公，常山之蛇中首尾。",
      "幙中矹矹何物客，未有一客能解此。",
      "千年獨有老奇癲，見之斂袂三嘆喟。",
      "頗知此法自玄女，細與諸公剖根柢。",
      "君不見風后英謀儘奇詭，龕定蚩尤等蜉蟻。",
      "漢大將軍親閱試，四夷聞風皆褫氣。",
      "馬隆三千相角掎，西羌茸茸落牙嘴。",
      "而公於此出新意，蓋世功名無第二。",
      "不知何處著雙手，建立乃與天地比。",
      "河圖洛書亦如此，堂堂孔明今未死。",
      "我門生人如死人，老了不作一件事。",
      "卻被獮猴坐御床，孰眎天王出居汜。",
      "既不能蹠穿膝暴秦王庭，放聲七日哭不已。",
      "又不能斷脰決腹死社稷，滿地淋漓流腦髓。",
      "羨它安晉溫太真，壯它霸越會稽蠡。",
      "八年嫪戀飽妻子，灑涕東風肉生髀。",
      "斑斑猶在杲卿髪，離離未落張巡齒。",
      "愛惜微軀欲安用，有臣如此難準擬。",
      "雖然愛國心尚在，左角右角頗諳委。",
      "二廣二矩及甄，春秋所書晉所紀。",
      "況廼東廂與洞當，復有青龍洎旬始。",
      "淫淫陳法有如許，智者舍是愚者蔽。",
      "此圖昔人之芻狗，參以古法行以已。",
      "偏爲前距狄笑之，制勝於茲亮其豈。",
      "爾朱十萬破百萬，第顧方略何如耳。",
      "嗟我去國歲月老，渺渺赤心馳玉扆。",
      "可憐阿伾財女子，而我未刷邦家恥。",
      "屬者買舟瀘川縣，扣船欲泛吳江水。",
      "赤甲山前春雪深，白帝城下扁舟艤。",
      "胡爲於此久留滯，細雨打篷愁不睡。",
      "剽聞逆雛犯淮泗，陛下自將誅陳豨。",
      "六師如龍賊如鼠，殺回屋瓦皆蜚墜。",
      "距黍直射六百步，虜尸蔽江一千里。",
      "哀哉獮猴太癡絕，垂死尚持虞帝匕。",
      "那知光武定中興，要把中原通爬洗。",
      "君不見陛下神武如太宗，萬全制陳將平戎。",
      "倚聞獻馘平江宮，坐使四海開春容。",
      "六騑還自江之東，光復舊京如轉蓬。",
      "蜀花千枝萬枝紅，輒莫取次隨東風。",
      "奇癲眼腦醉冬烘，東向舞蹈壽廼翁。",
      "醉醒聊作竹枝曲，乞與欸乃歌巴童。"
    ],
    "added_time": "2026-01-03 08:54:25"
  },
  {
    "source_file": "poet.song.91000.json",
    "title": "仙鶴樓二首  其一",
    "author": "喻汝礪",
    "paragraphs": [
      "果爲山中州，叢攢少平地。",
      "斗下金泉峰，十里掃空翠。"
    ],
    "added_time": "2026-01-03 08:54:25"
  },
  {
    "source_file": "poet.song.91000.json",
    "title": "仙鶴樓二首  其二",
    "author": "喻汝礪",
    "paragraphs": [
      "岧岧金泉峰，望望朝復夕。",
      "凄冷雨中樹，曠朗雲外石。"
    ],
    "added_time": "2026-01-03 08:54:25"
  },
  {
    "source_file": "poet.song.91000.json",
    "title": "雲臺望鶴亭",
    "author": "喻汝礪",
    "paragraphs": [
      "江山有英氣，草木多秀拔。",
      "仙聖之所廬，著眼盡現傑。"
    ],
    "added_time": "2026-01-03 08:54:25"
  },
  {
    "source_file": "poet.song.91000.json",
    "title": "宿錦屏山暮景",
    "author": "喻汝礪",
    "paragraphs": [
      "暝色輕煙罩郡城，漁舟燈火倒觀星。",
      "寒山遠水江村暮，自在粧成水墨屏。"
    ],
    "added_time": "2026-01-03 08:54:25"
  }
]