[
  {
    "source_file": "poet.song.231000.json",
    "title": "立夏明日行園無客五首  其三",
    "author": "方回",
    "paragraphs": [
      "尚欠佳篇與送春，祇緣醉卧動經旬。",
      "偶無載酒相過客，始是吟詩自在人。",
      "喜見笋芽穿瓦石，都忘雨點漬衣巾。",
      "園林全頼東風力，莫道南風便有神。"
    ],
    "added_time": "2026-01-02 03:19:22"
  },
  {
    "source_file": "poet.song.231000.json",
    "title": "立夏明日行園無客五首  其四",
    "author": "方回",
    "paragraphs": [
      "愛栽竹樹愛栽花，新築船軒傍石斜。",
      "古廟炷香知某客，半山摇扇望吾家。",
      "閒看紅袖穿林去，可著冰紈作畫誇。",
      "說似渠儂應未信，詩翁煩惱政如麻。"
    ],
    "added_time": "2026-01-02 03:19:22"
  },
  {
    "source_file": "poet.song.231000.json",
    "title": "立夏明日行園無客五首  其五",
    "author": "方回",
    "paragraphs": [
      "葺圃疏畦日荷鋤，六旬老叟尚何圖。",
      "卧床迫夏猶氈褥，宴几經春只藥爐。",
      "羣竊花枝相侮易，合携竹杖與驅除。",
      "千金萬卷皆捐棄，更有心情計較渠。"
    ],
    "added_time": "2026-01-02 03:19:22"
  },
  {
    "source_file": "poet.song.231000.json",
    "title": "初夏",
    "author": "方回",
    "paragraphs": [
      "忽復荒山喚子規，來歸已是臘殘時。",
      "人窮怕老吾何愧，夏淺勝春古有詩。",
      "草靸紵衫并竹扇，石榴罌粟又戎葵。",
      "貓生三子將踰月，卧看跳嬉亦一奇。"
    ],
    "added_time": "2026-01-02 03:19:22"
  },
  {
    "source_file": "poet.song.231000.json",
    "title": "雨餘早起五首  其一",
    "author": "方回",
    "paragraphs": [
      "燈暗窗明暖又寒，破鞋不待蘚痕乾。",
      "惜花愛笋人誰解，冒雨行來百匝看。"
    ],
    "added_time": "2026-01-02 03:19:22"
  },
  {
    "source_file": "poet.song.36000.json",
    "title": "送程給事知越州",
    "author": "程嗣弼",
    "paragraphs": [
      "華宗晚貴派雖殊，別圃留詩敘舊娛。",
      "導水决謀摧宦者，尊君抗禮屈單于。",
      "日疏賓閤容談麈，秋過家山好鱠鱸。",
      "宸眷許來應暮召，不須久計戀東吳。"
    ],
    "added_time": "2026-01-02 03:19:57"
  },
  {
    "source_file": "poet.song.223000.json",
    "title": "鄭渭濱過訪而杜北山諸友繼至惜乎招石峰月溪二禪不來",
    "author": "徐集孫",
    "paragraphs": [
      "未見南枝與北枝，一清誰可話襟期。",
      "不嫌添客重行酒，所欠惟僧共說詩。",
      "竹影因風和雀動，水聲带雨啟鷗疑。",
      "黄昏緊閉寒扉坐，自展韋編對伏犧。"
    ],
    "added_time": "2026-01-02 03:20:10"
  },
  {
    "source_file": "poet.song.101000.json",
    "title": "遣興",
    "author": "鄧肅",
    "paragraphs": [
      "醉中飛夢到神清，夜半高樓借水明。",
      "下瞰寒溪凝水晶，孺子相呼同濯纓。",
      "樓上天人百寶瓔，瑞色天香充棟楹。",
      "步雲一曲語春鶯，千山洗空烟霧橫。",
      "酒醒簾外竹陰行，夜風更爲芭蕉生。",
      "愁腸起向謫仙呈，夢境憑君指顧成。",
      "一開後堂花柳盈，香肌可萬六出霙。",
      "珮玉步蓮不自輕，寒眼那能更指令。",
      "春葱斜捧玉壺傾，真珠紅滴濃無聲。",
      "一醉花間豈易營，歸來十日寸心縈。",
      "蘭亭家風類帝京，爲余亦復出花城。",
      "柳腰隨風萬里征，安焉不復數歸程。",
      "坐令鐵心宋廣平，夜揩醉眼賞梅英。",
      "歌燕舞趙藝更精，遏雲迴雪未可評。",
      "人間不復數娥嬴，神仙遊戲肉眼驚。",
      "我生不顧萬鍾榮，對花有酒即蓬瀛。",
      "高會何須四者并，赤脚亦能寫高情。",
      "最恨蘇公世公卿，家聲往往九夷傾。",
      "風流陣中却寢兵，酒甌但借鄰姬擎。",
      "何日高堂鐘鼓鳴，如我心醉如春酲。"
    ],
    "added_time": "2026-01-02 03:20:53"
  },
  {
    "source_file": "poet.song.101000.json",
    "title": "題天慶觀",
    "author": "鄧肅",
    "paragraphs": [
      "真人躡身凌紫霞，下憫濁世長咨嗟。",
      "崇樓傑閣耀金碧，開闡至道非雄夸。",
      "仙茅連山可度世，守此規規如井蛙。",
      "靈雲一笑萬事畢，到今福地空桃花。"
    ],
    "added_time": "2026-01-02 03:20:53"
  },
  {
    "source_file": "poet.song.101000.json",
    "title": "寒梅上李舍人",
    "author": "鄧肅",
    "paragraphs": [
      "窮山觸目紛茅葦，此意昏昏誰可洗。",
      "竹間忽破一枝梅，對月嫣然耿寒水。",
      "吟詩索酒滿高堂，穿簾的皪射晶光。",
      "世上羶葷來不到，翦翦天風吹冷香。",
      "人言百花睡未起，獨冠羣芳差可喜。",
      "那知和羹自有期，未用爭雄壓桃李。",
      "但憐雨雪正濛濛，寒意未舒萬象窮。",
      "故作選鋒驅殘臘，挽回天地變春風。"
    ],
    "added_time": "2026-01-02 03:20:53"
  },
  {
    "source_file": "poet.song.101000.json",
    "title": "送李狀元還朝",
    "author": "鄧肅",
    "paragraphs": [
      "元戎簾幕海濱開，謫仙騎鯨天上來。",
      "尊前談笑贊籌畫，一洗八郡無氛埃。",
      "功成揮鞭朝玉闕，九重閶闔開春色。",
      "要傳天意下人間，翰苑政須萬人傑。",
      "我今去國已五年，天子令伴黄冠仙。",
      "邂逅相逢君復去，林泉還我擅雲煙。",
      "君去上天款天語，莫畏雷霆作强禦。",
      "人間疾苦欲扣天，天門嵯峨隔雲雨。",
      "紅巾十萬今已無，致此紅巾本何如。",
      "撥亂儻知原始末，制梃自可鞭匈奴。"
    ],
    "added_time": "2026-01-02 03:20:53"
  },
  {
    "source_file": "poet.song.101000.json",
    "title": "霹靂松",
    "author": "鄧肅",
    "paragraphs": [
      "老榦千年如削鐵，蟄龍釀春未肯泄。",
      "阿香推車動地來，振起虬髭上天闕。",
      "砰轟一聲驚倒人，雨勢更挽銀河傾。",
      "炎洲六月塵生海，一朝化作無邊春。"
    ],
    "added_time": "2026-01-02 03:20:53"
  },
  {
    "source_file": "poet.song.197000.json",
    "title": "和趙使君喜雨",
    "author": "陽枋",
    "paragraphs": [
      "舉頭日日雲如血，遍走羣祠腰漫折。",
      "惻隠存君一念間，造物於人豈終絕。",
      "天眼豁隨公道開，宵人於此何有哉。",
      "煩歊陡逐苛條去，甘澤端從德意來。",
      "公心與天同一宇，那是經生分別處。",
      "佳句催成頭上雲，仁言散作空中雨。",
      "開軒對雨卜香秔，鈴閣無風還自凉。",
      "新詩寫出天人際，賡歌細與問蒼蒼。"
    ],
    "added_time": "2026-01-02 03:20:53"
  },
  {
    "source_file": "poet.song.187000.json",
    "title": "春郊即事",
    "author": "華岳",
    "paragraphs": [
      "東風吹動綺羅塵，翠蓋紅纓處處新。",
      "蝶翅拍開千樹雪，鶑聲催老十洲春。",
      "人生有酒須行樂，吏祿無階且食貧。",
      "歸客不須籠畫燭，醉和明月上雕輪。"
    ],
    "added_time": "2026-01-02 03:21:20"
  },
  {
    "source_file": "poet.song.187000.json",
    "title": "題富沙廟",
    "author": "華岳",
    "paragraphs": [
      "平政橋頭火爍空，富沙宮殿烈煙中。",
      "地形難撲徒臨水，天意能回遽反風。",
      "十里爆雷驚客夢，萬家全璧頼神功。",
      "君王注意恢神武，更乞威靈爲寶沖。"
    ],
    "added_time": "2026-01-02 03:21:20"
  },
  {
    "source_file": "poet.song.231000.json",
    "title": "雨餘早起五首  其二",
    "author": "方回",
    "paragraphs": [
      "枝枝紅藥蕊頭偏，應是難禁宿雨湔。",
      "好物不扶扶惡物，已耘死草更昂然。"
    ],
    "added_time": "2026-01-02 03:22:19"
  },
  {
    "source_file": "poet.song.231000.json",
    "title": "雨餘早起五首  其三",
    "author": "方回",
    "paragraphs": [
      "密樹陰陰小石臺，雨餘更綠幾痕苔。",
      "蝸牛上到葵花頂，日出如何下得來。"
    ],
    "added_time": "2026-01-02 03:22:19"
  },
  {
    "source_file": "poet.song.231000.json",
    "title": "雨餘早起五首  其四",
    "author": "方回",
    "paragraphs": [
      "濃綠園林曉雨新，鶑啼近樹不疑人。",
      "千枝罌粟紅如錦，誰謂儂家已送春。"
    ],
    "added_time": "2026-01-02 03:22:19"
  },
  {
    "source_file": "poet.song.231000.json",
    "title": "雨餘早起五首  其五",
    "author": "方回",
    "paragraphs": [
      "懶照青銅雨墊巾，試將欹正問傍人。",
      "含羞小婢無言去，應笑髭鬚總似銀。"
    ],
    "added_time": "2026-01-02 03:22:19"
  },
  {
    "source_file": "poet.song.231000.json",
    "title": "園感",
    "author": "方回",
    "paragraphs": [
      "栽培踰一紀，補苴又三年。",
      "樹倚根株在，花憑種子傳。",
      "斡移隨變幻，顛倒恣頗偏。",
      "縱不經兵革，誰能保十全。"
    ],
    "added_time": "2026-01-02 03:22:19"
  },
  {
    "source_file": "poet.song.111000.json",
    "title": "謝方德順古風",
    "author": "劉子翬",
    "paragraphs": [
      "吾聞滄溟深，浸灌東南維。",
      "長風一蕩潏，莽蒼天爲低。",
      "中藏百怪珍，文彩光陸離。",
      "潛鯤盡鵬材，游魚悉龍資。",
      "罔象溯波浮，天吳躍空飛。",
      "蚌雖辱泥塗，猶能吐珠璣。",
      "地靈物固然，在人必多奇。",
      "英英方家郎，秀發如瓊枝。",
      "裝懷素王書，落筆幼婦詞。",
      "我昔官壺山，邂逅初見之。",
      "賓筵爲勸駕，一武登雲梯。",
      "鴻鶱九霄快，驥騁天路夷。",
      "似聞東諸侯，辟書已交馳。",
      "惠然訪吾廬，窈窕窮山谿。",
      "夜燈一笑歡，愁抱忽若遺。",
      "語妙時脫塵，飲豪屢反巵。",
      "領新意自失，佳處昔未窺。",
      "胡爲遽改轅，歸袂風披披。",
      "上祈養德業，下祝慎鼎幃。",
      "敬言崇道公，久別良佇思。"
    ],
    "added_time": "2026-01-02 03:22:30"
  },
  {
    "source_file": "poet.song.101000.json",
    "title": "賀梁溪李先生除右府",
    "author": "鄧肅",
    "paragraphs": [
      "虜兵震地喧鼙鼓，黑幟插城遍樓櫓。",
      "蔽空戈甲來如雲，羣盜相隨劇豺虎。",
      "胡塵漠漠四壁昏，諸將變名竄軍伍。",
      "十萬兵譟龍德宮，上皇避狄幾無所。",
      "嗣君匹馬詣行營，朕躬有罪非君父。",
      "奸臣草表遽書降，身率百官先拜舞。",
      "那知馮道冷笑渠，立晉猶存中國主。",
      "翠華竟作沙漠行，望雲頓有關河阻。",
      "九天宮殿鬰岧嶤，目斷離離變禾黍。",
      "生靈日夕望中興，猶幸君王自神武。",
      "相公特起爲蒼生，下視蕭曹無足數。",
      "詞議雲湧紛盈庭，羣策但以二三取。",
      "老謀大節數子并，行見犂庭滅金虜。",
      "立馬常依仗下鳴，日詠杜鵑懷杜甫。",
      "飛鳥猶尊古帝魂，激烈浩歌來義旅。",
      "規模共佐李西平，廟貌不移舊鐘簴。"
    ],
    "added_time": "2026-01-02 03:23:25"
  },
  {
    "source_file": "poet.song.197000.json",
    "title": "壽程彥彪簽判乃翁",
    "author": "陽枋",
    "paragraphs": [
      "黄鐘宮動夏秋分，夜來一雨如傾盆。",
      "炎雲洗盡金天渾，老人星見程家門。",
      "老人降生敘南村，昔日聞名今共論。",
      "耆英侍坐聆嘉言，八窗玲瓏笑語溫。",
      "千載一朝逢漆園，夾拶小澗開窗軒。",
      "雲雞月犬聞朝昏，衰情晚態常相存。",
      "翠竹紫鳳高騰騫，梧枝裊娜棲雛鵷。",
      "琴彈碧玉箜篌蕃，爐養白砂賢弟昆。",
      "胎仙三疊舞翩翻，玉液九轉朝崑崙。",
      "沆瀣爲飲霞爲餐，菊酒酌客香盈樽。",
      "欲隨枕石漱潺湲，只恐鼎養歸天閽。",
      "九老圖中姓字尊，月倦指點詩輕捫。",
      "莫學劉阮窮溪源，儘教親見眼前七世森仍孫。"
    ],
    "added_time": "2026-01-02 03:23:41"
  },
  {
    "source_file": "poet.song.36000.json",
    "title": "落花",
    "author": "楊繪",
    "paragraphs": [
      "夜來經雨學啼妝，今日摧紅怨夕陽。",
      "已落旋隨春水急，强留還怯晚風狂。",
      "應將別恨憑鶑語，更把歸期趁蝶忙。",
      "誰謂多情消不得，夢魂猶惜滿欄香。"
    ],
    "added_time": "2026-01-02 03:23:45"
  },
  {
    "source_file": "poet.song.36000.json",
    "title": "凌霄花",
    "author": "楊繪",
    "paragraphs": [
      "直饒枝幹凌霄去，猶有根原與地平。",
      "不道花依他樹發，强攀紅日鬭鮮明。"
    ],
    "added_time": "2026-01-02 03:23:45"
  },
  {
    "source_file": "poet.song.173000.json",
    "title": "汪元思遺詩和意以謝",
    "author": "陳文蔚",
    "paragraphs": [
      "吾道本公平，何嘗分彼此。",
      "總只在人心，渾然皆天理。",
      "推原賦予初，所鍾均粹美。",
      "賢愚同一轍，所行無意軌。",
      "由其氣稟異，於焉有臧否。",
      "清者洞然明，泓澄如止水。",
      "濁者性天蒙，蕩然惟縱弛。",
      "末雖有善惡，反之即其始。",
      "變化在乎人，雖愚必明矣。",
      "日用無餘功，自修惟克己。",
      "近代朱文公，此道頼綱紀。",
      "居嘗語學者，虛名以爲恥。",
      "必先由博學，然後能約禮。",
      "顔淵躬四勿，魯參悟一唯。",
      "吁嗟今世人，非不究經旨。",
      "議論徒紛紜，反躬乖踐履。",
      "好惡徇私情，是非隨慍喜。",
      "體既雜真妄，用斯殊表裏。",
      "要在無間斷，善端勤積累。",
      "須臾不可忘，顛沛必如是。",
      "堅持敬一字，方知道在邇。",
      "我輩無他求，直須安汝止。"
    ],
    "added_time": "2026-01-02 03:24:18"
  },
  {
    "source_file": "poet.song.155000.json",
    "title": "銀山寺和宗禪師四季詩 冬",
    "author": "王質",
    "paragraphs": [
      "夾徑長松耐凜冬，隨溪覓路杳無窮。",
      "曉霜易滑荆橋上，朔雪難侵紙帳中。",
      "溪冷無魚供酒客，林荒有鹿伴樵翁。",
      "江湖水濼多蘆葦，不異飄鴻泊野風。"
    ],
    "added_time": "2026-01-02 03:24:18"
  },
  {
    "source_file": "poet.song.155000.json",
    "title": "答楊教見和",
    "author": "王質",
    "paragraphs": [
      "飯鼓逢逢睡起時，先生弟子總關扉。",
      "不妨堂下輕騎馬，切莫江頭浪典衣。",
      "且對燈花隨雨落，任從苜蓿列盤稀。",
      "杜陵鄭老襟期在，今昨那能定是非。"
    ],
    "added_time": "2026-01-02 03:24:18"
  },
  {
    "source_file": "poet.song.155000.json",
    "title": "挽趙處士",
    "author": "王質",
    "paragraphs": [
      "叩閽凜凜疏三通，歸社蕭蕭酒一鍾。",
      "龍卧高陽呼不醒，鵬飛北海去無蹤。",
      "無年及見安車召，有子能荒大國封。",
      "想見功名心未死，亦隨江漢去朝宗。"
    ],
    "added_time": "2026-01-02 03:24:18"
  },
  {
    "source_file": "poet.song.155000.json",
    "title": "弔法空",
    "author": "王質",
    "paragraphs": [
      "鶴不勝癯汝更癯，平沙獨立未爲孤。",
      "雨花臺上方知有，明月堂中竟省無。",
      "此夜吟風憑北固，何時乘月叩西湖。",
      "出頭已解挑包走，試路西江問老夫。"
    ],
    "added_time": "2026-01-02 03:24:18"
  },
  {
    "source_file": "poet.song.155000.json",
    "title": "挽虞丞相",
    "author": "王質",
    "paragraphs": [
      "一德風雲會，千秋海嶽靈。",
      "中涵天度量，外峙玉儀形。",
      "人物如三代，文章似六經。",
      "嘉謀調藥石，偉望振雷霆。",
      "二水盤明鏡，三嵎揭秀屏。",
      "天心開俊傑，世路化畦町。",
      "采石交綏急，參謀攬轡停。",
      "舟中掬晉指，屋上建秦瓴。",
      "帝座憂回喜，邦人醉得醒。",
      "江聲鳴歷歷，圖畫儼亭亭。",
      "蜀道馳宣詔，函關寖啟扃。",
      "希文初遇呂，平仲卒逢丁。",
      "直北烟都歇，居東雨載零。",
      "野隨裴令綠，竹爲武公青。",
      "宇宙傾風采，朝廷遲典刑。",
      "三邊頻仗節，七府遍移廳。",
      "堅重車方軌，光新刃發硎。",
      "事融湯裏雪，物轉手中瓶。",
      "杞梓充庭茂，芝蘭滿甸馨。",
      "寶奩森漆栗，樂籠富參苓。",
      "幽士寧悲鵩，該儒總識鼮。",
      "輸懷情繾綣，接語步竛竮。",
      "巖壑多空帳，江湖少带笭。",
      "姚崇資倜儻，葛亮意丁寧。",
      "秀氣橫連霍，洪恩沇溢滎。",
      "德威馴虎兕，道力化蝗螟。",
      "烽燧寒邊堠，桑麻蔽遠坰。",
      "農熙牛𧥄𧥄，兵勁馬駉駉。",
      "雁澤寬心駐，龍沙側耳聽。",
      "檄囊停插羽，綸閣緩摇鈴。",
      "周廩仍多黍，堯階再産蓂。",
      "長楊荒御宿，茂草鞠虛囹。",
      "忽化雙林火，俄流五丈星。",
      "更生游佛國，中衛立仙庭。",
      "陵寢稽朝洛，王師寖度涇。",
      "蕭何雖鎮蜀，韓信未踰陘。",
      "鶴踞新華表，鯨歸舊紫溟。",
      "月明空皎皎，風遠但泠泠。",
      "蚤歲蒙推奬，多時備使令。",
      "盤餐傳舴艋，茵吐濺篁箳。",
      "追琢參羣玉，調和作五鯖。",
      "自從悲殄瘁，誰弗念伶俜。",
      "道路紆脩阻，音塵墮杳冥。",
      "口呿惟墨墨，頭點自惺惺。",
      "髮白心隨老，燈青目不瞑。",
      "有聲號井絡，無路挽車軨。",
      "睿意思元老，徽章播大廷。",
      "雲臺先鄧禹，烟閣重房齡。",
      "未解聯溫贊，何勞勒固銘。",
      "孫多騏驥骨，子悉鳳凰翎。",
      "生死雖無憾，哀榮不忍聆。",
      "一從雲隔漢，兩見水漫汀。",
      "飛夢風翻絮，浮生浪捲萍。",
      "西塵黯沈日，雙照淚熒熒。"
    ],
    "added_time": "2026-01-02 03:24:18"
  },
  {
    "source_file": "poet.song.19000.json",
    "title": "引流聯句",
    "author": "趙抃",
    "paragraphs": [
      "別派從江垠，邀流入農畎。",
      "淙淙來源深，㶁㶁度溝淺。",
      "園穿蕭艾芟，塹斷荆剪。",
      "疏功浹長長，溉利和步遠。",
      "田觀疑澤潴，坎聽類瓴建。",
      "北溟歸鑿池，幽岳漾裝巘。",
      "瀉埤紋湍駛，回灣波細轉。",
      "過竇石眼窺，經虛土口吮。",
      "浮行值落葉，浸長逢生蘚。",
      "孤鶴眼怪覘，纖魚鬣跳展。",
      "中沈無穢淤，底浄有紋{石霝}。",
      "映葦色莫分，喧琴韻難辨。",
      "增霖人鬧蛙，涵月夜驚犬。",
      "侵篁鞭起萌，逼水低垂菌。",
      "憐黄澆菊籬，惜紫沃蘭畹。",
      "吏咨窯甓甃，童戲芒車卷。",
      "灌携令手勞，漱掬致腰俛。",
      "庭秋臨加涼，軒夏尚消烜。",
      "我矜近濟能，僮賀遥汲免。",
      "貯戺埋巨甔，歸厨架修筧。",
      "供掏飯盎糧，給澳羹鼎臠。",
      "調藥修臼餌，煎茶試羅荈。",
      "坐客頻泛觴，蹲兒屢洗硯。",
      "聆寒心脫煩，挹冷酒除湎。",
      "壅挑筇步隨，靜看髭吟撚。",
      "高懷造文攄，清興團詩遣。",
      "瑰章非俗成，怪句自幽選。",
      "湧詞波翻瀛，綿意緒抽蠒。",
      "書丹字隸行，款碣石磨琬。",
      "題爲引流篇，記耳非自衒。"
    ],
    "added_time": "2026-01-02 03:25:36"
  },
  {
    "source_file": "poet.song.233000.json",
    "title": "贈陳隨隠",
    "author": "吳石翁",
    "paragraphs": [
      "大隠君家小隠君，得名太早忌人聞。",
      "秋窗吟共緱山月，曉榻眠分華嶽雲。",
      "鶑欲引雛先出谷，馬纔生驥便離羣。",
      "新詩却要多拈出，突過郎罷張我軍。"
    ],
    "added_time": "2026-01-02 03:26:03"
  },
  {
    "source_file": "poet.song.108000.json",
    "title": "酬信仲見和二首  其二",
    "author": "胡寅",
    "paragraphs": [
      "不作悲秋賦，猶牽夢雨情。",
      "人心空懇迫，天聽自昭明。",
      "驟豈風能靡，和非雹與并。",
      "霤懸廬阜瀑，山映羽林兵。",
      "已灑臨菑汗，將漂石勒營。",
      "循良慚召父，調燮頼陳平。",
      "方士田俱溉，先生道可耕。",
      "亂飄絲未理，急點射方爭。",
      "願補天無漏，誰占坎不盈。",
      "雲披心屢折，雷屬耳常傾。",
      "未說千箱滿，聊欣八極清。",
      "幸令鵝貰死，那恤虹仍橫。",
      "銀竹森猶亞，簷花落更縈。",
      "昆陽萬矢盡，滄海幾漚輕。",
      "反照霞初散，中秋月已生。",
      "一杯相屬處，憂慮洗京京。"
    ],
    "added_time": "2026-01-02 03:26:06"
  },
  {
    "source_file": "poet.song.111000.json",
    "title": "寄彭子靜",
    "author": "劉子翬",
    "paragraphs": [
      "凍岫立高白，曉寒生太虛。",
      "閉門翻巾幐，偶見良友書。",
      "書中有長句，別懷陳鬰紆。",
      "吐鳳詞既絕，續貂理難如。",
      "起望新鄉雲，一讀三卷舒。",
      "繁思攪中扃，頼此豁欲無。",
      "鵠鷄有潛化，蓬麻豈資扶。",
      "吾人交義深，不恨相見疏。",
      "但恐德不修，心期愧非初。"
    ],
    "added_time": "2026-01-02 03:26:11"
  },
  {
    "source_file": "poet.song.111000.json",
    "title": "必源以古風見投詞意甚遠因爲賦風吹原上苗勉其殖學待時也",
    "author": "劉子翬",
    "paragraphs": [
      "風吹原上苗，青青入無邊。",
      "發生頼陽和，秀潤滋澄漣。",
      "遊車走道旁，忽之如浮烟。",
      "那知丁黄愁，枵腹望果然。",
      "農功日夜急，地産東南偏。",
      "飛霜皓盈疇，豐穗垂連顛。",
      "盤盂薦新嘗，瓊糜失輝鮮。",
      "物生爲世用，豈較成後先。",
      "羣芳紅打圍，從渠爭春妍。"
    ],
    "added_time": "2026-01-02 03:26:11"
  },
  {
    "source_file": "poet.song.197000.json",
    "title": "讀易書懷",
    "author": "陽枋",
    "paragraphs": [
      "家家住坐長安道，日問長安何草草。",
      "春到驪山渭水深，拂石臨流苦不早。",
      "萬戶千門鎮日開，無邊風月隨人好。",
      "滿城花柳斷鶑腸，芳菲易歇天難老。"
    ],
    "added_time": "2026-01-02 03:26:18"
  },
  {
    "source_file": "poet.song.19000.json",
    "title": "遊武夷山",
    "author": "趙抃",
    "paragraphs": [
      "武夷之山千萬峰，溪水詰曲流其中。",
      "噴雲涌雪可□楫，一櫂無覽仙人蹤。",
      "白鶴昂昂寫峭壁，雕虎長□□清風。",
      "懸崖蛻骨造化外，絕壑駕船神鬼功。",
      "寒岩鼎竈失雞犬，盤石松椿騰蛟龍。",
      "行行自喜浣塵俗，蕭散玉羽超樊籠。",
      "當年此日是高會，左仙右仙曲未終。",
      "紫星飄然天上去，曾孫虹橋路已窮。",
      "我生丹心涵太沖，欲脫韁鎖追鴻蒙。",
      "上邀軒轅宴玄圃，手摘日月相遊從。"
    ],
    "added_time": "2026-01-02 03:27:46"
  },
  {
    "source_file": "poet.song.19000.json",
    "title": "應夢游",
    "author": "趙抃",
    "paragraphs": [
      "龍穴藏身穩，泉源撫掌清。",
      "紅塵人絕慮，白日世長生。",
      "我分諳沖寂，誰能顧利名。",
      "夢中休指笑，又作洞霄行。"
    ],
    "added_time": "2026-01-02 03:27:46"
  },
  {
    "source_file": "poet.song.163000.json",
    "title": "除日送龍涎香與宋評事  其一",
    "author": "曾丰",
    "paragraphs": [
      "除夕風霜節，家人錦綺筵。",
      "舌頭餘鳳髓，鼻觀欠龍涎。",
      "玉餠聊分餉，金爐試一燃。",
      "更將國香匹，何似海南烟。"
    ],
    "added_time": "2026-01-02 03:28:06"
  },
  {
    "source_file": "poet.song.231000.json",
    "title": "解悶",
    "author": "方回",
    "paragraphs": [
      "苦吟成癖習，多難迫衰年。",
      "生理終無頼，詩名似許專。",
      "剛腸百鍊勁，老筆萬鈞懸。",
      "得失元相半，乾坤本不偏。"
    ],
    "added_time": "2026-01-02 03:28:26"
  },
  {
    "source_file": "poet.song.221000.json",
    "title": "徐太古主清江簿",
    "author": "薛嵎",
    "paragraphs": [
      "四靈詩體變江西，玉笥峰青首入題。",
      "舊隠乍違鷗鷺去，新篇高與簿書齊。",
      "身閑自喜瓜期遠，俸薄還因楮價低。",
      "摻別正逢寒食日，洞庭春淥草萋萋。"
    ],
    "added_time": "2026-01-02 03:29:17"
  },
  {
    "source_file": "poet.song.101000.json",
    "title": "寄興國福聖二老",
    "author": "鄧肅",
    "paragraphs": [
      "我本窮山采薇蕨，偶上丹霄騎日月。",
      "雲端不著癡仙人，天公雖笑雷公斥。",
      "今我在陳糧殆絕，不夢杏漿澆細肋。",
      "詹成炊飯似摶沙，牛革薦甘真嚼鐵。",
      "慚愧忘形二禪客，倒屣相迎作禪悅。",
      "竹萌瀹水瑩瓊瑶，土芝借糟凝琥珀。",
      "余不供僧僧供余，是事顛倒古所無。",
      "要知人我兩無有，此飽便當均太虛。",
      "昨日龍興飛尺書，挽我登山有籃輿。",
      "試問二師肯俱否，一飽還君欲借渠。"
    ],
    "added_time": "2026-01-02 03:29:37"
  },
  {
    "source_file": "poet.song.155000.json",
    "title": "即事",
    "author": "王質",
    "paragraphs": [
      "桃李陰陰子滿枝，春心密意兩忘機。",
      "無何一點流鶑過，驚動楊花簌簌飛。"
    ],
    "added_time": "2026-01-02 03:29:37"
  },
  {
    "source_file": "poet.song.44000.json",
    "title": "鳳翔八觀 王維吳道子畫",
    "author": "蘇軾",
    "paragraphs": [
      "何處訪吳畫，普門與開元。",
      "開元有東塔，摩詰留手痕。",
      "吾觀畫品中，莫如二子尊。",
      "道子實雄放，浩如海波翻。",
      "當其下手風雨快，筆所未到氣已吞。",
      "亭亭雙林間，彩暈扶桑暾。",
      "中有至人談寂滅，悟者悲涕迷者手自捫。",
      "蠻君鬼伯千萬萬，相排競進頭如黿。",
      "摩詰本詩老，佩芷襲芳蓀。",
      "今觀此壁畫，亦若其詩清且敦。",
      "祇園弟子盡鶴骨，心如死灰不復溫。",
      "門前兩叢竹，雪節貫霜根。",
      "交柯亂葉動無數，一一皆可尋其源。",
      "吳生雖妙絕，猶以畫工論。",
      "摩詰得之於象外，有如仙翮謝籠樊。",
      "吾觀二子皆神俊，又於維也斂衽無間言。"
    ],
    "added_time": "2026-01-02 03:30:19"
  },
  {
    "source_file": "poet.song.163000.json",
    "title": "觸興",
    "author": "曾丰",
    "paragraphs": [
      "山向南逾禿，江歸下轉清。",
      "鳥那容久立，魚不及潛行。",
      "雲外雁機動，沙頭鷺意萌。",
      "信爲吾道計，切忌太分明。"
    ],
    "added_time": "2026-01-02 03:30:24"
  },
  {
    "source_file": "poet.song.157000.json",
    "title": "睡起",
    "author": "章甫",
    "paragraphs": [
      "日長睡足傍簾櫳，庭院初收落絮風。",
      "葉底櫻桃渾可摘，黄鶑不離綠陰中。"
    ],
    "added_time": "2026-01-02 03:30:33"
  },
  {
    "source_file": "poet.song.12000.json",
    "title": "紀聖詩",
    "author": "宋祁",
    "paragraphs": [
      "沙麓披祥牒，金刀襲裔昆。",
      "嬪虞冠媯汭，生子首姜嫄。",
      "自昔儀椒壺，乘時正翟軒。",
      "褘褕躬象服，黄老好名言。",
      "慈蔭天同廣，柔風律並暄。",
      "露光流月姊，祕緯應星黿。",
      "嗣統開橫兆，遵遺奉壽原。",
      "愛親周道始，加太漢儀尊。",
      "參務絲言慎，臨朝玉色溫。",
      "從容携日月，指顧靖乾坤。",
      "盡散脂田邑，親繰繭舍盆。",
      "紀功彤管史，貽訓濯龍門。",
      "寶稼興東戶，佳兵戢左鞬。",
      "萬靈翔氣辨，五始匝春元。",
      "夜隕西方雨，神清積石源。",
      "良時標歷鳳，延祝動廷鴛。",
      "繅玉虹光射，絲囊露采翻。",
      "齋科蕊珠館，供會佛家園。",
      "薦壽超千劫，同寅望九閽。",
      "南風來助曲，北斗下臨罇。",
      "瑞鑑紅摇旭，香罌碧裊昏。",
      "欽承子道至，奉養母儀敦。",
      "雉翣橫霏霧，仙盤灧瑞暾。",
      "紫雲回幄影，銀蒜動鈎痕。",
      "我有吹笙宴，朝均湛露恩。",
      "伻圖邁明辟，雜霸掩曾孫。",
      "束帛霑羣后，張旜答樹惇。",
      "思賢君子荇，循法大夫繁。",
      "賮貝南浮海，邦圖北際鯤。",
      "此時歸寶算，仙石奉綿存。"
    ],
    "added_time": "2026-01-02 03:30:40"
  },
  {
    "source_file": "poet.song.118000.json",
    "title": "送曹夢良赴桐廬戶掾  其二",
    "author": "王十朋",
    "paragraphs": [
      "鷄黍相尋豈偶然，論文尊酒荷留連。",
      "秋風初送雁群至，喬木喜聞鶑友遷。",
      "勸我鑑湖行甚力，送君釣瀨去無緣。",
      "願將清白師韓范，從此高堂有四賢。"
    ],
    "added_time": "2026-01-02 03:31:13"
  },
  {
    "source_file": "poet.song.231000.json",
    "title": "謝汪以南借書惠米",
    "author": "方回",
    "paragraphs": [
      "政是黄梅欲近時，山城雲滃雨垂垂。",
      "斷橋沒碓驚新漲，濕藁泥蔬續晚炊。",
      "乞米已慚顔氏帖，賣書還笑杜陵詩。",
      "廣文絕少充枵甑，更肯芸籤借一鴟。"
    ],
    "added_time": "2026-01-02 03:31:35"
  },
  {
    "source_file": "poet.song.231000.json",
    "title": "三吊吟四首  其三",
    "author": "方回",
    "paragraphs": [
      "湍溪漲梅潦，一夕十丈强。",
      "愚哉浴馬僮，視之如尋常。",
      "高岸一失足，馬尚能騰驤。",
      "僮屍不可得，漂流落何鄉。",
      "握轡徒自謹，墮穽已足傷。",
      "人間平坦途，中亦有海洋。"
    ],
    "added_time": "2026-01-02 03:31:35"
  },
  {
    "source_file": "poet.song.36000.json",
    "title": "道中詠懷奉寄利州馮允南使君",
    "author": "鄧潤甫",
    "paragraphs": [
      "交印夔人國，分襟汴水隄。",
      "十年難會合，一夢頓乖暌。",
      "官序潘生拙，詩文庾信齊。",
      "諸公多汲引，憲府屢提携。",
      "不肯乘驄馬，那能出寶雞。",
      "安恬輕世味，灑落見天倪。",
      "照物聰明决，爲邦聞望躋。",
      "笑談清岸獄，暇豫勸耕犁。",
      "不忍爲鉤距，何嘗設町畦。",
      "燕堂傳夜燭，遊轂碾春泥。",
      "衆服題鸚鵡，疇將食駃騠。",
      "草黄思隼擊，梧碧值鸞棲。",
      "欲問無來使，開編有舊題。",
      "君方安玉壘，予亦遠金閨。",
      "地隔江波闊，書傳鳥翼稽。",
      "豈知雙鬢白，相見兩當西。",
      "內顧微他技，殊私牧遠黎。",
      "辭親愁不斷，叱馭意空迷。",
      "吳苑飛雲杳，春城北斗低。",
      "南山千里雪，劍閣萬盤溪。",
      "夜宿星邊驛，朝行石上谿。",
      "深疑窺地軸，高駭躡天梯。",
      "看岫時欹帽，聽泉或杖藜。",
      "蕭蕭黄葉下，裊裊冷猿啼。",
      "蜀道無艱險，人心漫慘悽。",
      "永懷持從橐，遥想綴朝圭。",
      "直北瞻天日，征西疊鼓鼙。",
      "相期郡齋冷，清話看揮犀。"
    ],
    "added_time": "2026-01-02 03:32:13"
  },
  {
    "source_file": "poet.song.155000.json",
    "title": "夜坐起贈范西叔何子方",
    "author": "王質",
    "paragraphs": [
      "濃淡雲中月吐吞，寒枝驚葉動烏蹲。",
      "青熒一點無人對，頼有西風爲掩門。"
    ],
    "added_time": "2026-01-02 03:32:14"
  },
  {
    "source_file": "poet.song.26000.json",
    "title": "和王安之六老詩  其二",
    "author": "呂公著",
    "paragraphs": [
      "六客同遊一醉鄉，又非流俗所言狂。",
      "追遊共喜清平久，唱和爭尋警策忙。",
      "薦酒月坡林果熟，發茶金石井泉香。",
      "千年松下麾談麈，襟袖無風亦自凉。"
    ],
    "added_time": "2026-01-02 03:32:19"
  },
  {
    "source_file": "poet.song.26000.json",
    "title": "和王安之六老詩  其三",
    "author": "呂公著",
    "paragraphs": [
      "林下狂歌不貼腔，貼腔安得謂之狂。",
      "小車行處鶑花鬧，大筆落時神鬼忙。",
      "門掩紫荆闤闠遠，牆開甕牖薜蘿香。",
      "一般天下難尋物，洛浦清風拂面凉。"
    ],
    "added_time": "2026-01-02 03:32:19"
  },
  {
    "source_file": "poet.song.26000.json",
    "title": "王安之同赴王宣徽洛社秋會",
    "author": "呂公著",
    "paragraphs": [
      "後房深出會親賓，樂按新聲妙入神。",
      "紅燭盛時翻翠袖，畫橈停處占青蘋。",
      "早年金殿舊遊客，此日鳳池將去人。",
      "宅冠名都號蝸隠，邵堯夫敢作西鄰。"
    ],
    "added_time": "2026-01-02 03:32:19"
  },
  {
    "source_file": "poet.song.108000.json",
    "title": "和賈閣老三首  其三",
    "author": "胡寅",
    "paragraphs": [
      "西雲十日結重陰，葵箑桃笙自不禁。",
      "書帙有緣燈耿耿，酒杯無伴雨沉沉。",
      "君恩未報空懷祿，民瘼難醫只媿心。",
      "爲問野麋何處好，鶑鳴雕檻隔長林。"
    ],
    "added_time": "2026-01-02 03:32:42"
  },
  {
    "source_file": "poet.song.163000.json",
    "title": "七月晦日夜坐",
    "author": "曾丰",
    "paragraphs": [
      "孟秋俄及晦，甲夜偶成晴。",
      "露坐髮毛冷，風餐頤頰清。",
      "洗湔凡眼豁，抖擻肉身輕。",
      "宋玉知何故，悲來不禁情。"
    ],
    "added_time": "2026-01-02 03:33:56"
  },
  {
    "source_file": "poet.song.36000.json",
    "title": "和母同州丁巳吟",
    "author": "呂大防",
    "paragraphs": [
      "行高名並美，命否數皆殂。",
      "嗟爾百君子，賢哉二丈夫。",
      "世方敦薄俗，誰復距虛無。",
      "望道咸瞠若，脩梁遽壞乎。",
      "密章燔漢綬，環絰泣秦儒。",
      "頼有諸良友，能令紹不孤。"
    ],
    "added_time": "2026-01-02 03:34:39"
  },
  {
    "source_file": "poet.song.111000.json",
    "title": "和李似之秉燭觀梅詩",
    "author": "劉子翬",
    "paragraphs": [
      "凍色沈萬象，晴巔露皚皚。",
      "通宵月觀夢，夢破東風來。",
      "小立值芳氣，微尋見寒肧。",
      "我病亦呼客，沙邊久徘徊。",
      "恍然驚老眼，一枝印清杯。",
      "應知塵意盡，故向癯儒開。",
      "謫仙愛逃禪，茲心政難灰。",
      "覘新不待晨，燒燭寒巖隈。",
      "草木有含章，發揮要天才。",
      "頼公管領春，筆端起潛雷。"
    ],
    "added_time": "2026-01-02 03:34:44"
  },
  {
    "source_file": "poet.song.187000.json",
    "title": "寄王士貴",
    "author": "華岳",
    "paragraphs": [
      "畫橋相送百花春，轉眼孤鴻逐斷雲。",
      "別後有誰能顧我，客中無日不思君。",
      "風前花影嘗興念，月下桐聲久不聞。",
      "見說近來多好况，一書無惜寄云云。"
    ],
    "added_time": "2026-01-02 03:35:37"
  },
  {
    "source_file": "poet.song.215000.json",
    "title": "和寄江子崗",
    "author": "趙希逢",
    "paragraphs": [
      "間關踏盡幾重崗，去國悠悠路更長。",
      "別後三秋驚歲月，瀟然一旅慣風霜。",
      "屬厭茶味能消悶，搜攪書腸覺有香。",
      "過鴈懷人空矯首，草書未暇事應忙。"
    ],
    "added_time": "2026-01-02 03:37:27"
  },
  {
    "source_file": "poet.song.215000.json",
    "title": "和寄王士貴",
    "author": "趙希逢",
    "paragraphs": [
      "又逢南浦草生春，獨詠江東日暮雲。",
      "樽俎從容成感舊，鼎茵安否莫知君。",
      "寸心終夕馳千里，一見他時勝百聞。",
      "欲到小峰身不羽，此情脈脈倩詩云。"
    ],
    "added_time": "2026-01-02 03:37:27"
  },
  {
    "source_file": "poet.song.215000.json",
    "title": "和寄王五四將仕  其一",
    "author": "趙希逢",
    "paragraphs": [
      "書詐誰知誣子孟，奏陳直欲動山濤。",
      "下機終不疑曾子，二主其明真察毫。"
    ],
    "added_time": "2026-01-02 03:37:27"
  },
  {
    "source_file": "poet.song.215000.json",
    "title": "和寄王五四將仕  其二",
    "author": "趙希逢",
    "paragraphs": [
      "帝業未成三尺劍，老人先授一編書。",
      "遭時若與留侯異，簑笠江湖亦可漁。"
    ],
    "added_time": "2026-01-02 03:37:27"
  },
  {
    "source_file": "poet.song.215000.json",
    "title": "和寄敬甫葉兄",
    "author": "趙希逢",
    "paragraphs": [
      "讀史感忠義，掩卷暗奪魄。",
      "痛哭治安書，骨梗賢良策。",
      "表表漢唐間，相望繼履舄。",
      "古今立人朝，委質幾千百。",
      "誰能抗切直，反或事便僻。",
      "居然習成風，未易一二責。",
      "間氣萃賈劉，言可行蠻貊。",
      "首足歎倒懸，夷夏正疆埸。",
      "建侯選左右，一一爲區畫。",
      "耻欲洗元和，長鳴奮羽翮。",
      "懼稔蕭牆禍，抗論不容釋。",
      "迨今忠讜言，日星輝簡冊。",
      "不間加奬納，方且被放謫。",
      "身或死異土，霧雨暗孤驛。",
      "時君聽未洪，天公眼亦白。",
      "三歎動耿耿，一笑空啞啞。",
      "慷慨士豈無，君門九重隔。",
      "自惟幼所學，早已聲猷藉。",
      "幾載事辛勤，半生困行役。",
      "楊朱正泣歧，宣室未前席。",
      "抑鬰嘆不平，擬吊湘水碧。",
      "堪嘆失東隅，誰能走南陌。",
      "只恐搜遺賢，詔且下旦夕。",
      "看看辭霧隠，廩廩升雲圛。",
      "摶風九萬里，參天二千尺。",
      "不容豹管窺，豈復魚肆索。",
      "熟道試驅馳，初心粗慰懌。",
      "爲國知自效，於己未敢益。",
      "夷險隨所遭，難易本何擇。",
      "期使犬戎清，願放魴尾赤。",
      "君父戴天仇，生死兩不易。",
      "收還舊物歸，豈學孤注擲。",
      "壽域開遠邇，陽春布德澤。",
      "却當訪赤松，不必效許伯。",
      "扁舟五湖間，回首謝戔帛。",
      "明哲保此身，時論免扞格。",
      "江上與山間，風月幾萬石。",
      "管領得自由，超然傲今昔。",
      "榮達付無心，俯仰任陳迹。",
      "作詩寄此懷，想非暗投璧。"
    ],
    "added_time": "2026-01-02 03:37:27"
  },
  {
    "source_file": "poet.song.155000.json",
    "title": "題竇伯山小隠詩六首  其二",
    "author": "王質",
    "paragraphs": [
      "深衣緇緣古風標，不用橫飛上九臯。",
      "且伴寒泉薦秋菊，水仙王亦是吾曹。"
    ],
    "added_time": "2026-01-02 03:37:41"
  },
  {
    "source_file": "poet.song.101000.json",
    "title": "和謝吏部鐵字韵三十四首 送成彥尉邵武三首 其二",
    "author": "鄧肅",
    "paragraphs": [
      "汗血神駒卓錐耳，去似蒼崖决積水。",
      "據鞍年少笑西征，神仙中人梅氏子。",
      "平生胸抱不由人，點額再歸曾未嗔。",
      "儀舌尚存斯足矣，卞玉那愁無識真。",
      "一官聊續箕裘絕，登山莫厭芒鞋拙。",
      "會使狗偷掃地無，不須蜂蠆揮鉅鐵。"
    ],
    "added_time": "2026-01-02 03:37:50"
  },
  {
    "source_file": "poet.song.173000.json",
    "title": "七月廿六日趙國興招飲山堂有詩和韵",
    "author": "陳文蔚",
    "paragraphs": [
      "滿地秋陰日欲殘，故人相約過松關。",
      "風煙雨後呈姿態，杖屨秋來起廢閒。",
      "喜有詩情濃似酒，從渠日歷積如山。",
      "清溪况解知人意，爲繞山堂綠一灣。"
    ],
    "added_time": "2026-01-02 03:38:52"
  },
  {
    "source_file": "poet.song.157000.json",
    "title": "玉香洞",
    "author": "何澹",
    "paragraphs": [
      "玉梅幾歲隔樊牆，剖破籓籬兩鴈行。",
      "青眼相看到頭白，洞中無客自吹香。"
    ],
    "added_time": "2026-01-02 03:39:44"
  },
  {
    "source_file": "poet.song.187000.json",
    "title": "送提舉陳工部",
    "author": "華岳",
    "paragraphs": [
      "溪風拂拂卷征衣，溪上攀轅恨馬遲。",
      "蝗不入閩今已矣，碑無留峴古求之。",
      "泉知送客聲猶咽，燭昧留人淚謾垂。",
      "願速長沙還賈誼，爲公江上斬鯨鯢。"
    ],
    "added_time": "2026-01-02 03:40:04"
  },
  {
    "source_file": "poet.song.111000.json",
    "title": "曉起聞明仲謁家叔嘗過門追已無及繼讀觀霧長句因次原韵",
    "author": "劉子翬",
    "paragraphs": [
      "公才凜若干將鑄，膽落詩流失輕倨。",
      "弄毫邂逅即揮奇，造化玄機悉披露。",
      "凌晨訪客忽飛筇，雙澗徐穿碧交互。",
      "笑聲只在竹林東，夢破急追無復處。",
      "是時秋霧正涵空，潤氣一解驕陽怒。",
      "霏霏半掩景賢峰，翳翳全沒屯中樹。",
      "初疑爭先摩玉壘，驚塵漠漠桑乾渡。",
      "又如懷渴望梅林，細雨濛濛江左路。",
      "煩公一吐胸中豪，與此氤氳角馳騖。",
      "可憐南山玄豹姿，終以班班作身誤。",
      "何如霧隠長暗然，豈用毛采誇夭嫮。",
      "霑濡稻壟更潸珠，聯絡松崗尚橫素。",
      "南箕忽哆遂雄吞，顧視怳若南柯寤。",
      "向來昧昧六合間，日月山河但如故。",
      "世緣所遇孰非虛，不具真眼那能覷。",
      "醯雞甕裏有全癡，陷虎機中惟一悟。",
      "我雖不獲從斯遊，兀坐深觀亦同趣。",
      "况知陶令有名酒，未覺許詢無勝具。",
      "便思追逐胡公墩，恐激長言又生怖。",
      "願低筆力許我陪，韓孟才懸亦聯句。"
    ],
    "added_time": "2026-01-02 03:40:07"
  },
  {
    "source_file": "poet.song.231000.json",
    "title": "日長三十韻寄趙賓暘",
    "author": "方回",
    "paragraphs": [
      "栗里淵明徑，榿林子美堂。",
      "亂離容不死，窮乏果何傷。",
      "紅粒炊秈飯，青薹煮菜湯。",
      "甲兵才偃息，城市轉荒凉。",
      "最苦樵蘇貴，曾微藥餌良。",
      "頻仍賒酒飲，卒急賣書償。",
      "敗絮熏還曝，粗絺洗更漿。",
      "炎蒸雖漸迫，寒冷尚宜防。",
      "瀹茗徵甆盞，包梨集紙囊。",
      "頭昏修菊枕，膚汗拭藤床。",
      "困倦成衰懦，疏慵欠激昂。",
      "廄空需馬藁，碓凈缺雞糠。",
      "思慮徒迂闊，營求竟渺茫。",
      "憶兒觀燕乳，懷友聽鶑吭。",
      "守分甘丘壑，逢時付廟廊。",
      "骨骸同朽腐，名字孰芬香。",
      "但握鋤犁柄，終逃鈇鉞鋩。",
      "交遊多豎褐，談話止農桑。",
      "應俗循中道，頤生寶祕方。",
      "鄰僧營藏字，俠士戲球場。",
      "角武焉能往，摛文或可當。",
      "病稀摩詰問，歌類接輿狂。",
      "舉世嘲癡叔，何人識漫郎。",
      "北轅迴朔漠，南棹輟沅湘。",
      "誼氣知猶壯，頹齡懼不遑。",
      "六旬過眼電，萬事滿頤霜。",
      "靜樂非無動，閒遨却似忙。",
      "連苔移巨石，带露數新篁。",
      "天地詩人少，山林夏日長。",
      "此心無別路，一武到羲黄。"
    ],
    "added_time": "2026-01-02 03:40:17"
  },
  {
    "source_file": "poet.song.118000.json",
    "title": "人日有雪竹間種蘭",
    "author": "王十朋",
    "paragraphs": [
      "人日又飛雪，竹林仍種蘭。",
      "陽浮屑瓊玖，風泛馥檀欒。",
      "花點黄金勝，叢依碧玉竿。",
      "世間桃李眼，肯向此中看。"
    ],
    "added_time": "2026-01-02 03:40:17"
  },
  {
    "source_file": "poet.song.163000.json",
    "title": "簡艮齋  其三",
    "author": "曾丰",
    "paragraphs": [
      "夢裏常門下，詩中半廣南。",
      "句成還自誦，愁到與誰談。",
      "菊又黄無抵，頭今白不堪。",
      "剩分新著作，洗我瘴邊嵐。"
    ],
    "added_time": "2026-01-02 03:41:05"
  },
  {
    "source_file": "poet.song.197000.json",
    "title": "和楊提刑喜雨  其二",
    "author": "陽枋",
    "paragraphs": [
      "詔許歸耕荷聖王，又扶衰病過南方。",
      "幸親博洽前無輩，每歎平反後必昌。",
      "請雨頼公誠獨至，回天愧我德多凉。",
      "作詩志喜親銜袖，玩把渾如七寶裝。"
    ],
    "added_time": "2026-01-02 03:41:36"
  },
  {
    "source_file": "poet.song.12000.json",
    "title": "泌陽王介夫",
    "author": "宋祁",
    "paragraphs": [
      "上笏蘭臺彥，能文江漢靈。",
      "貪持御史劾，不顧大夫醒。",
      "詆毀真銷骨，嫌疑畏殺青。",
      "投冠集烏署，解紱墮鳶溟。",
      "毛脫荷囊筆，塵昏寶带釘。",
      "書空寧咄咄，避弋更冥冥。",
      "校尉貪厨釀，臨川集貝經。",
      "光華覆盆日，哆侈譖人星。",
      "生計依江芷，年芳老砌蓂。",
      "無人舉幡救，揮涕望明庭。"
    ],
    "added_time": "2026-01-02 03:41:43"
  },
  {
    "source_file": "poet.song.101000.json",
    "title": "寄德裕縣丞",
    "author": "鄧肅",
    "paragraphs": [
      "世人齪齪例卑嘶，槍榆不識南冥飛。",
      "邂逅逢公能可意，笑呼文舉作羣兒。",
      "扁舟十日繫楊柳，未忍憤然誇疾走。",
      "官長雖嗔渠不聞，且覓吾徒絕詩酒。",
      "笑談便覺無樊籠，勝景况復煩天公。",
      "眼前突兀萬銀屋，河伯欲以山爲宮。",
      "期公定非噲等伍，愛公高氣塞寰宇。",
      "此行要須上九天，利磨干將斬張禹。"
    ],
    "added_time": "2026-01-02 03:42:00"
  },
  {
    "source_file": "poet.song.231000.json",
    "title": "次韻汪以南閒居漫吟十首  其四",
    "author": "方回",
    "paragraphs": [
      "何人不骸骨，龍蟻共一朽。",
      "聖賢獨不死，天若顧之厚。",
      "太昊初畫卦，迄周興井柳。",
      "經制斯大備，中墜頼魯叟。",
      "立言棟綱常，萬古絕夷醜。",
      "荀揚猶微疵，晚出揭韓斗。",
      "力禦異端侮，聖門儼先後。",
      "末學能臻茲，身泯譽常有。"
    ],
    "added_time": "2026-01-02 03:42:57"
  },
  {
    "source_file": "poet.song.108000.json",
    "title": "和叔夏水仙時見於宣卿坐上叔夏折一枝以歸八絕  其七",
    "author": "胡寅",
    "paragraphs": [
      "萱草盈階是綠衣，玉簪陪檻敢同時。",
      "更餘濺水無聊頼，都向仙姿共一帷。"
    ],
    "added_time": "2026-01-02 03:43:37"
  },
  {
    "source_file": "poet.song.108000.json",
    "title": "遊元陽觀",
    "author": "胡寅",
    "paragraphs": [
      "矯首元陽觀，崢嶸度十年。",
      "忽逢塵外客，因訪洞中仙。",
      "橫躡脩蛇路，低看破衲田。",
      "縈紆篁竹嶺，窈窕碧松川。",
      "撫石齋壇古，圍棋燒劫遷。",
      "諒無翻榼術，安得遠庖烟。",
      "擗盡蒼麟脯，彈餘別鶴絃。",
      "晴香烘拆蕊，暝色繞歸鞭。",
      "太白浮橋上，孤燈炫馬前。",
      "黄冠紛雨散，紫蓋杳雲連。",
      "鳥爪休爬背，鸞驂漫拍肩。",
      "子真隨處隠，何必大羅天。"
    ],
    "added_time": "2026-01-02 03:43:37"
  },
  {
    "source_file": "poet.song.12000.json",
    "title": "清明值雨",
    "author": "宋祁",
    "paragraphs": [
      "有渰興芳序，餘寒惜慘悽。",
      "遠山沈向盡，雜樹望先迷。",
      "天闊都成暝，雲昏本自低。",
      "漂灰禁餘火，浮棗祓殘溪。",
      "檻篠風爭亞，汀鳬夜不棲。",
      "篷聲攢釣渚，蓑滴擁烟畦。",
      "積潤侵重構，長嚴壓曉鼙。",
      "游人盤馬路，獨漉逐春泥。"
    ],
    "added_time": "2026-01-02 03:44:59"
  },
  {
    "source_file": "poet.song.36000.json",
    "title": "自警",
    "author": "范純仁",
    "paragraphs": [
      "憶昔爲小官，位卑職易營。",
      "朋知喜其勤，民口亦見稱。",
      "中間忝臺諫，已覺言難行。",
      "然頼識者恕，尚謂無欹傾。",
      "數年忽遭遇，用大過其能。",
      "名虛稱不實，任重力難勝。",
      "具瞻不可欺，舉動招譏評。",
      "士論固不與，自知亦甚明。",
      "祿厚難報答，徒滋驕侈萌。",
      "子孫忘艱難，服用饒夸矜。",
      "清白素風減，冗長浮費增。",
      "親舊多責望，厚薄貽怨憎。",
      "貧賤勝富貴，古語信可憑。",
      "請病蒙罷免，方幸憂責輕。",
      "俄復統一道，撫民帥邊兵。",
      "寇狂適偃蹇，民疲未蘇醒。",
      "勝負繫司命，休戚及群民。",
      "細務委將佐，大事稟朝廷。",
      "所稟有違從，委擇有不精。",
      "差失雖毫釐，致敗或丘陵。",
      "殞身何足道，誤國玷家聲。",
      "可不常惕懼，臨淵履春冰。",
      "庶幾免危溢，書此爲心銘。"
    ],
    "added_time": "2026-01-02 03:45:22"
  },
  {
    "source_file": "poet.song.118000.json",
    "title": "左原詩三十二首 天柱巖",
    "author": "王十朋",
    "paragraphs": [
      "雁山一柱插雲霄，三井松羅柱亦高。",
      "蓬蓽深懷杞人念，擎天端頼柱堅牢。"
    ],
    "added_time": "2026-01-02 03:45:43"
  },
  {
    "source_file": "poet.song.118000.json",
    "title": "左原詩三十二首 幞頭巖",
    "author": "王十朋",
    "paragraphs": [
      "閙處身宜及早抽，山林遲我掛冠游。",
      "不須花裏尋腰带，且向田間置幞頭。"
    ],
    "added_time": "2026-01-02 03:45:43"
  },
  {
    "source_file": "poet.song.155000.json",
    "title": "栗里華陽窩辭 游斜川辭",
    "author": "王質",
    "paragraphs": [
      "風物兮美且閑，矯鷗馳魴兮各適所天。",
      "南阜兮斜川，川雖斜兮心不然。",
      "二鄰三曲兮爲誰，劉即周兮祖謝羊龐皆從而命之。",
      "閙沙奔兮烟瞀，回峰轉兮雲䎖。",
      "上下湓浦兮，無乃丹陽之桀人。",
      "不恨廬山之弗秀兮，恨廬山之弗深。"
    ],
    "added_time": "2026-01-02 03:45:55"
  },
  {
    "source_file": "poet.song.231000.json",
    "title": "次韻汪以南閒居漫吟十首  其一○",
    "author": "方回",
    "paragraphs": [
      "億劫日月曜，萬古河江流。",
      "惟有人壽短，况不皆白頭。",
      "石火僅微吐，草露已遽收。",
      "下士惑齊物，祖述逍遥遊。",
      "說夢悔蟻國，悟空驚蜃樓。",
      "實踐我異是，鑽仰師尼丘。",
      "志學至從心，絕筆於春秋。",
      "相魯故匪泰，厄陳初何憂。",
      "比彭十不一，聘轍半九州。",
      "中道嘆不行，嘗欲乘桴浮。",
      "顔子夭窮巷，季路戕凶矛。",
      "是亦各有命，豈伊聖門羞。",
      "人生苟聞道，寒饑勝王侯。",
      "修身以俟死，言行無悔尤。",
      "寄語夜讀子，繼晷崇膏油。"
    ],
    "added_time": "2026-01-02 03:46:21"
  },
  {
    "source_file": "poet.song.44000.json",
    "title": "新葺小園二首  其一",
    "author": "蘇軾",
    "paragraphs": [
      "短竹蕭蕭倚北牆，斬茅披棘見幽芳。",
      "使君尚許分池綠，鄰舍何妨借樹凉。",
      "亦有杏花充窈窕，更煩鶑舌奏鏗鏘。",
      "身閑酒美誰來勸，坐看花光照水光。"
    ],
    "added_time": "2026-01-02 03:46:54"
  },
  {
    "source_file": "poet.song.44000.json",
    "title": "壬寅二月有詔令郡吏分往屬縣減决囚禁自十三日受命出府至寶雞虢郿盩厔四縣既畢事因朝謁太平宮而宿於南溪溪堂遂並南山而西至樓觀大秦寺延生觀仙遊潭十九日乃歸作詩五百言以記凡所經歷者寄子由",
    "author": "蘇軾",
    "paragraphs": [
      "遠人罹水旱，王命釋俘囚。",
      "分縣傳明詔，尋山得勝遊。",
      "蕭條初出郭，曠蕩實消憂。",
      "薄暮來孤鎮，登臨憶武侯。",
      "崢嶸依絕壁，蒼茫瞰奔流。",
      "半夜人呼急，橫空火氣浮。",
      "天遥殊不辨，風急已難收。",
      "曉入陳倉縣，猶餘賣酒樓。",
      "烟煤已狼藉，吏卒尚呀咻。",
      "雞嶺雲霞古，龍宮殿宇幽。",
      "南山連大散，歸路走吾州。",
      "欲往安能遂，將還爲少留。",
      "回趨西虢道，却渡小河洲。",
      "聞道磻溪石，猶存渭水頭。",
      "蒼崖雖有迹，大釣本無鈎。",
      "東去過郿塢，孤城象漢劉。",
      "誰言董公健，竟復伍孚仇。",
      "白刃俄生肘，黄金謾似丘。",
      "平生聞太白，一見駐行騶。",
      "鼓角誰能試，風雷果致不。",
      "巌崖已奇絕，冰雪更琱鎪。",
      "春旱憂無麥，山靈喜有湫。",
      "蛟龍懶方睡，瓶罐小容偷。",
      "二曲林泉勝，三川氣象侔。",
      "近山麰麥早，臨水竹篁脩。",
      "先帝膺符命，行宮畫冕旒。",
      "侍臣簪武弁，女樂抱箜篌。",
      "秘殿開金鎖，神人控玉虬。",
      "黑衣橫巨劍，被髮凜雙眸。",
      "邂逅逢佳士，相將弄彩舟。",
      "投篙披綠荇，濯足亂清溝。",
      "晚宿南溪上，森如水國秋。",
      "遶湖栽翠密，終夜響颼飀。",
      "冒曉窮幽邃，操戈畏炳彪。",
      "尹生猶有宅，老氏舊停輈。",
      "問道遺蹤在，登仙往事悠。",
      "御風歸汗漫，閱世似蜉蝣。",
      "羽客知人意，瑶琴繫馬鞦。",
      "不辭山寺遠，來作鹿鳴呦。",
      "帝子傳聞李，巌堂髣像緱。",
      "輕風幃幔卷，落日髻鬟愁。",
      "入谷驚蒙密，登坡費挽摟。",
      "亂峰攙似槊，一水澹如油。",
      "中使何年到，金龍自古投。",
      "千重橫翠石，百丈見游鯈。",
      "最愛泉鳴洞，初嘗雪入喉。",
      "滿瓶雖可致，洗耳歎無由。",
      "忽憶尋蟆培，方冬脫鹿裘。",
      "山川良甚似，水石亦堪儔。",
      "惟有泉傍飲，無人自獻酬。"
    ],
    "added_time": "2026-01-02 03:46:54"
  },
  {
    "source_file": "poet.song.157000.json",
    "title": "蒲",
    "author": "徐似道",
    "paragraphs": [
      "圓蒲相將結僧厦，荷葉蒲茸綠相亞。",
      "浮花浪葉自飄零，小院迴廊正瀟洒。",
      "葉如青幄花成茵，細腰起舞來送春。",
      "紙光如銀墨如漆，落筆四座驚有神。",
      "輕衫短帽付餘子，花前醉倒輸閑人。"
    ],
    "added_time": "2026-01-02 03:46:55"
  },
  {
    "source_file": "poet.song.108000.json",
    "title": "和堅伯梅六題一孤芳二山間三雪中四水邊五月下六雨後每題二絕禁犯本題及風花雪月天粉玉香山水字十二絕  其五",
    "author": "胡寅",
    "paragraphs": [
      "六出誰人剪刻成，侵凌飄灑正縱橫。",
      "仙姿不頼相黏綴，浣盡浮埃艷更明。"
    ],
    "added_time": "2026-01-02 03:47:00"
  },
  {
    "source_file": "poet.song.12000.json",
    "title": "偶書",
    "author": "宋祁",
    "paragraphs": [
      "遠作分符守，猶爲持橐官。",
      "易漂非待煦，自栗不須寒。",
      "髮變他年素，心餘即日丹。",
      "過門休骯髒，逢路定汍瀾。",
      "忌刻殊忠告，蘧施足面謾。",
      "直緣蜚語入，正恨飲章難。",
      "墜後仍加石，驚初更避丸。",
      "讒箕元有舌，僞玉嚮無瘢。",
      "任拔終傾藿，雖憎亦佩蘭。",
      "隴雲平莽莽，林露夜團團。",
      "且欲排孤憤，還應覓暫歡。",
      "兩岐行處帢，五醆食時盤。",
      "地善人差逸，天高網寖寬。",
      "戀軒嗟棄馬，巢閣羨歸鸞。",
      "楚嶂橫朝塞，淮波潄夕灘。",
      "空將西望眼，隨日到長安。"
    ],
    "added_time": "2026-01-02 03:47:59"
  },
  {
    "source_file": "poet.song.197000.json",
    "title": "中秋微月和彭水趙文卿韻",
    "author": "陽枋",
    "paragraphs": [
      "剩雨頑雲乍解圍，清光此夜擬依稀。",
      "天工不許厭厭飲，月姊終慳皎皎輝。",
      "離合隨緣都是樂，陰晴任理兩忘機。",
      "謝君好語無貂續，題拙慙隨趙璧歸。"
    ],
    "added_time": "2026-01-02 03:48:10"
  },
  {
    "source_file": "poet.song.118000.json",
    "title": "左原詩三十二首 北瀑布",
    "author": "王十朋",
    "paragraphs": [
      "茲潭誰主復誰賓，清世寧容有隠淪。",
      "獨我山林養衰病，不妨來作主潭人。"
    ],
    "added_time": "2026-01-02 03:48:18"
  },
  {
    "source_file": "poet.song.101000.json",
    "title": "次韵王信州",
    "author": "鄧肅",
    "paragraphs": [
      "煤炱飛上天，沉沉三日霧。",
      "銀河一壓摧，狂雨恣橫騖。",
      "我恐鐵騎來，疾馳不納屨。",
      "氣豪如項羽，勢猛似黥布。",
      "瀰漫江海接高穹，石牛未洗血泥紅。",
      "天吳八首真奇怪，咄嗟平地作銀宮。",
      "我貧家火不星竈，赤脚滅沒泥塗中。",
      "目斷曉風生少女，又復茅檐飛白龍。",
      "慚愧北來王夫子，籍籍聲名滿都鄙。",
      "朝吟千賦暮千詩，松腴亦須枯海水。",
      "莫倚文章似孟堅，未用風流追樂天。",
      "且以光芒破陰晦，挽回日色到桑田。",
      "樂歲天公有嚴約，斥落旄頭沉貫索。",
      "從公日醉三百杯，不怕西風動旗脚。"
    ],
    "added_time": "2026-01-02 03:48:44"
  },
  {
    "source_file": "poet.song.101000.json",
    "title": "再次韵",
    "author": "鄧肅",
    "paragraphs": [
      "我聞張微子，仰天能服霧。",
      "又聞填海神，揮鞭石欲騖。",
      "二子呼不來，登山自糾屨。",
      "雷鼓速雲陣，忽忽千巖布。",
      "誰云九萬隔高穹，玉女笑眼逼人紅。",
      "銀浦遂傾瓜蔓水，雪浪欲浮天梁宮。",
      "孤孫得糟時哺翁，汎汎浮家烟浪中。",
      "競呼力士來西域，臨江吹縮十丈龍。",
      "那知夏雨逢甲子，身如豬鴨不須鄙。",
      "赤松作此豈無謀，門生主兵渠主水。",
      "長江正欲截苻堅，夜亡智伯水如天。",
      "此功朝成暮可霽，便當對月飲青田。",
      "一雨從今十日約，要賡豐年入絃索。",
      "憑君喚取阿戎俱，笑上天門同軟脚。"
    ],
    "added_time": "2026-01-02 03:48:44"
  },
  {
    "source_file": "poet.song.215000.json",
    "title": "和新市雜詠  其七",
    "author": "趙希逢",
    "paragraphs": [
      "歌聲嬌带曉鶑啼，何處糟糠更有妻。",
      "脈脈寸心和酒悶，明朝還恐兩東西。"
    ],
    "added_time": "2026-01-02 03:48:54"
  },
  {
    "source_file": "poet.song.223000.json",
    "title": "豫章宋都官聲父樓上",
    "author": "章粲",
    "paragraphs": [
      "結架鬰岧嶢，登眺齊近遠。",
      "江湖萬頃秋，風烟四山晚。",
      "心賞地曾妍，目行天不盡。",
      "振衣聊消摇，閒看雲舒卷。"
    ],
    "added_time": "2026-01-02 03:50:05"
  },
  {
    "source_file": "poet.song.223000.json",
    "title": "詠二疏",
    "author": "章粲",
    "paragraphs": [
      "人生白駒過，世態蒼狗變。",
      "紛紛慕跖蹻，寥寥志務卞。",
      "赫赫王侯居，翕翕富貴戀。",
      "翠蓋擁游雲，朱鞍曜驚電。",
      "金張財力豪，許史名聲衒。",
      "滔滔利欲波，卓卓見所見。",
      "長揖萬乘君，玄髮謝朝弁。",
      "行人相歎咨，羣公遥祖餞。",
      "高風振朝野，流光照史傳。",
      "嗟嗟紳緌士，來者宜知勸。"
    ],
    "added_time": "2026-01-02 03:50:05"
  },
  {
    "source_file": "poet.song.223000.json",
    "title": "絜矩書院示學子",
    "author": "章粲",
    "paragraphs": [
      "四時配四德，元亨利與貞。",
      "天德元最重，方春木主生。",
      "夏火物暢茂，是爲德之亨。",
      "金利秋向實，水貞冬日成。",
      "既貞又爲元，循環未嘗停。",
      "天高而地下，陰降復陽升。",
      "氣理本同運，天人特異名。",
      "性情即理氣，其義明且精。",
      "元亨利貞理，因時有足徵。",
      "生長斂藏氣，依理常偕行。",
      "仁禮義知性，一初同聖氓。",
      "惻隠至羞惡，辭讓是非情。",
      "天人二而一，如射中鵠正。",
      "奈何天無心，人欲易纏縈。",
      "無心自無妄，通復皆一誠。",
      "吁嗟其有欲，天理隨榛荆。",
      "殘忍仁斧斤，貪冒義蝗螟。",
      "禮失之綿蕞，知止於絜缾。",
      "天人一而二，如水分渭涇。",
      "大哉古聖人，一念天是承。",
      "仰觀俯以察，天降地上騰。",
      "夭桃華灼灼，好鳥鳴嚶嚶。",
      "木德自此盛，我心惟和平。",
      "恢炱行熾景，是月陰陽爭。",
      "天明一暢達，朱光布八紘。",
      "動極必生靜，慎哉柔道乘。",
      "金行兆新涼，宇宙日清泠。",
      "萬寶就凝實，羣葩委芳菁。",
      "三陰行肅物，戒哉色與聲。",
      "冬至甲子夜，一葉開堯蓂。",
      "凝陰雖已剝，初陽才有萌。",
      "觀天於閉塞，掩身身欲寧。",
      "諸君子其來，我詩爾其聆。",
      "子能悟此理，見義自瓏玲。",
      "子或昧此理，見義等聾盲。",
      "善根有由蘗，端緒微微呈。",
      "觸物動惻怛，致愛先雛嬰。",
      "在天元之時，春意方勃興。",
      "聲身貫律度，動作鏘璜珩。",
      "三千三百儀，曒曒朝陽昇。",
      "在天亨之時，夏氣方敷榮。",
      "利物合於義，秋揫味金腥。",
      "貞固守以知，冬藏令玄冥。",
      "一心一太極，彼此無損增。",
      "至哉子朱子，講道於考亭。",
      "若明通公溥，萬古破說鈴。",
      "仁元明可配，禮亨通可稱。",
      "義利公所在，知貞溥所能。",
      "若東南西北，隨方有依憑。",
      "春元東甲乙，夏亨南丙丁。",
      "北貞壬及癸，西利辛及庚。",
      "若震離兌坎，隨用無變更。",
      "火則離玄黄，木則震主青。",
      "秋則兌金說，冬則坎水盈。",
      "四者誠昭昭，請細與君評。",
      "真精妙凝合，我得氣之英。",
      "所學背斯理，南轅馳幽并。",
      "當其泉達時，浩浩江河傾。",
      "當其火然時，炎炎已煌熒。",
      "萌蘗得所養，拱把可霄崢。",
      "富貴真浮雲，無爲羨金籯。",
      "榮華忽飄風，無爲寵辱驚。",
      "鴆妖用之媒，錢神事之兄。",
      "四者苟能充，於利必無營。",
      "厚酒促亡家，冶容擅傾城。",
      "四者苟能充，於欲必先懲。",
      "曉起敞吾門，參前倚輿衡。",
      "晦息安其身，主敬常惺惺。",
      "勿謂闇室暗，冏如對日星。",
      "勿謂閒居閒，凜如警雷霆。",
      "仁暴判舜桀，義利別軻牼。",
      "存心不以敬，焦火寒凝冰。",
      "事惟非與是，一閒谷爲陵。",
      "慎勿思鴻鵠，常期肖螟蛉。",
      "復坐吾語汝，而學發新硎。",
      "造道有標的，求己見準繩。",
      "竭力事父母，夔夔謹鷄鳴。",
      "同氣曰兄弟，急難念脊鴒。",
      "婦道順爲正，子職孝蒸蒸。",
      "友義切以偲，詩歌木丁丁。",
      "何莫非此德，拳拳服諸膺。",
      "何愧百年身，何慊萬物靈。",
      "四者誠存存，心乎鏤爲銘。",
      "然而仁與義，又對立門庭。",
      "知者義所藏，禮者仁所形。",
      "猶之四時運，陰陽爲之經。",
      "春夏陽日長，秋冬陰日凝。",
      "又若仁義中，仁尤莫與京。",
      "元猶五常仁，吾因伊川程。",
      "益信春猶仁，通貫如建瓴。",
      "惟仁爲器重，惟知亦不輕。",
      "守之不以知，惟仁莫能勝。",
      "須知守之固，尤在見之明。",
      "若夫信猶土，是猶綱之宏。",
      "聖門戒去信，重於食與兵。",
      "四端斯無違，一心斯有恒。",
      "天行以不息，異乎有慾棖。",
      "日進以無疆，同乎一貫曾。",
      "此爲義理源，源潔流乃清。",
      "精體兮實踐，見汝顔之瞠。"
    ],
    "added_time": "2026-01-02 03:50:05"
  },
  {
    "source_file": "poet.song.223000.json",
    "title": "別楊尊",
    "author": "章粲",
    "paragraphs": [
      "遠遊同是客，執別兩情牽。",
      "天地愁眉破，山林歸夢圓。",
      "西行迷蜀道，北望黯淮邊。",
      "馬上封侯事，相期在少年。"
    ],
    "added_time": "2026-01-02 03:50:05"
  },
  {
    "source_file": "poet.song.223000.json",
    "title": "重陽後送謹常兄之符離",
    "author": "章粲",
    "paragraphs": [
      "嶺外分携處，離觴話遠途。",
      "黄花看不足，寒雁去何孤。",
      "農圃非吾業，衣冠本世儒。",
      "應當重行止，無使世氛汙。"
    ],
    "added_time": "2026-01-02 03:50:05"
  },
  {
    "source_file": "poet.song.26000.json",
    "title": "次韵居正暮春感事",
    "author": "黄庶",
    "paragraphs": [
      "物報春光去已深，殘紅滿地綠成陰。",
      "晚花便好吟詩惜，餘景應須載酒尋。",
      "歡意莫教時節挫，窮愁自倚歲寒禁。",
      "亭園况是登臨勝，何必流年動素心。"
    ],
    "added_time": "2026-01-02 03:50:57"
  },
  {
    "source_file": "poet.song.205000.json",
    "title": "送泳宰安溪  其三",
    "author": "林希逸",
    "paragraphs": [
      "此邑先曾有美傳，雨晹仰佛令多賢。",
      "復齋名比太丘長，清水仁如姑射仙。",
      "廉白不慚居補處，精虔更爲祝豐年。",
      "殷勤辦此身心去，莫怕溪灘穩放船。"
    ],
    "added_time": "2026-01-02 03:50:58"
  },
  {
    "source_file": "poet.song.12000.json",
    "title": "季春八日喜雨答李都官",
    "author": "宋祁",
    "paragraphs": [
      "夜魄離星舍，春膏浹大田。",
      "乍迷榆塞樹，徐暗柳營天。",
      "沼滴銀波蕩，階鳴玉綆聯。",
      "餘萌催沃土，殘魃趣沈淵。",
      "迥濕來鶑外，斜寒去雁邊。",
      "莓莓滋野秀，纂纂濯花妍。",
      "戴響饒農笠，眠聲羨釣船。",
      "罅雲時露日，迷岫旋埋烟。",
      "酌酒聊相勞，斯倉竚有年。",
      "勞君歌閔雨，予志謝先賢。"
    ],
    "added_time": "2026-01-02 03:51:14"
  },
  {
    "source_file": "poet.song.36000.json",
    "title": "賈文元生日",
    "author": "范純仁",
    "paragraphs": [
      "寶運興王國，真賢降帝庭。",
      "乾坤深毓粹，河嶽共儲靈。",
      "慶澤貽謀遠，光華變世丁。",
      "精心該古學，夷步涉僊扃。",
      "虎變騰彪蔚，鵬飛絕窈冥。",
      "畋占渭濱兆，夢肖傅巖形。",
      "姬旦興周典，桓榮授漢經。",
      "四聰延啟沃，百辟仰儀刑。",
      "金節臨全魏，天聲震北溟。",
      "仁恩宣雨露，威令肅風霆。",
      "玉壘兼前好，黄樞冠舊廳。",
      "出封仍衮職，開國直龍廷。",
      "樂育先儒學，憂勤察訟囹。",
      "談賓延白屋，衛劍匣青萍。",
      "體貌師臣貴，功名史筆青。",
      "朝廷方倚重，民物傒圖寧。",
      "大厦容棲翼，洪鍾謝寸莛。",
      "徒能繼輿頌，傾意祝遐齡。"
    ],
    "added_time": "2026-01-02 03:51:17"
  },
  {
    "source_file": "poet.song.163000.json",
    "title": "庚戌三月赴官離松江道中",
    "author": "曾丰",
    "paragraphs": [
      "好風消雨鬰，惡水長泥淫。",
      "戲哢鶑饒舌，狂遊蝶放心。",
      "枯萎青未了，紅紫老相尋。",
      "物與我爲一，嗟餘只自瘖。"
    ],
    "added_time": "2026-01-02 03:51:23"
  },
  {
    "source_file": "poet.song.197000.json",
    "title": "回奉節宰陽季明",
    "author": "陽枋",
    "paragraphs": [
      "只緣心地樂寬平，便把青衫付外心。",
      "健羨春鶑嬌出谷，自慚宿鳥倦投林。",
      "光陰有限嗟空度，義理無窮要極深。",
      "七十老翁聞好語，一回吟詠一回斟。"
    ],
    "added_time": "2026-01-02 03:51:32"
  },
  {
    "source_file": "poet.song.233000.json",
    "title": "春懷",
    "author": "葛起耕",
    "paragraphs": [
      "過了花朝日漸遲，相將又是禁烟時。",
      "寒留柳葉淒迷處，春在梨花寂寞枝。",
      "牛角橫書孤壯志，鹿門採藥誤幽期。",
      "自憐白髮成何事，說與啼鶑未必知。"
    ],
    "added_time": "2026-01-02 03:52:06"
  },
  {
    "source_file": "poet.song.233000.json",
    "title": "初春感舊",
    "author": "葛起耕",
    "paragraphs": [
      "又是春生杜若洲，憑欄回首總關愁。",
      "雲橫楚峽縈新夢，月泛吳波憶舊遊。",
      "立馬醉題花外驛，聞鶑笑倚柳邊樓。",
      "如今萬事經心懶，祇合長歌擬四休。"
    ],
    "added_time": "2026-01-02 03:55:04"
  },
  {
    "source_file": "poet.song.221000.json",
    "title": "松岡過許峰送葬",
    "author": "薛嵎",
    "paragraphs": [
      "此行吟更苦，哭舅萬山深。",
      "處士花猶昔，何人詩在今。",
      "奉親無旅况，對佛動慈心。",
      "霜夜增寒思，半牀安紙衾。"
    ],
    "added_time": "2026-01-02 03:55:44"
  },
  {
    "source_file": "poet.song.135000.json",
    "title": "秋晚二首  其二",
    "author": "陸游",
    "paragraphs": [
      "身世呻吟裏，園廬寂寞中。",
      "家貧憂酒券，才盡畏詩筒。",
      "陂水潴猶滿，山苗穫欲空。",
      "兒孫更力作，勿愧禹遺風。"
    ],
    "added_time": "2026-01-02 03:56:49"
  },
  {
    "source_file": "poet.song.223000.json",
    "title": "孔廟既拜之後又不遠三百里過泰山過汶河壯哉斯遊上日觀作賓日歌少發葵戀之私",
    "author": "王奕",
    "paragraphs": [
      "日月東行天左旋，丸中久矣知乾圜。",
      "稔聞泰山有日觀，竊疑板墨多夸傳。",
      "甚言抱雞候其上，雞鳴海水如炊煎。",
      "火輪磨蕩上復下，崖撞石裂聲填填。",
      "天門鐘皷報清曉，塵世正爾沉元元。",
      "幾回掩卷信且惑，安得臂羽如飛仙。",
      "誰知白髮際同軌，得來鄒魯拜聖賢。",
      "竟遊曲阜至岱嶽，捫參歷井登其巔。",
      "濯足就宿會真殿，如乘析木棲微垣。",
      "是時八月二十夜，明月正值奎婁躔。",
      "窗明斗落懼失曉，一宵十起無寧眠。",
      "偕行諸子大鼾睡，笑我歷轆狂且顛。",
      "深衣端坐愈不寐，湔腸滌胃玉女泉。",
      "少需道人謂予曰，若欲觀日今當前。",
      "忙迷扶策抉草莽，翩躚攙奪諸公前。",
      "諸公拍手笑於後，被公吞了丹砂元。",
      "{⻊盤}跣一氣涉觀頂，隠隠紅罅開東邊。",
      "玄雲荏苒幻紫色，金樓寶闕蒸瓊田。",
      "秋深露重濕我趾，扶桑望决眼欲穿。",
      "須臾眉黛抹天杪，脫然寶鏡開微奩。",
      "上上下下復上下，千辛萬苦方團圓。",
      "小臣不敢瞠目視，九拜塌額肝膽懸。",
      "起來恍惚抱影泣，昔何容易沉虞淵。",
      "羲和湎淫失賓餞，掩覆白日爲元天。",
      "蚊軀螳臂負不起，忍渴未死甘氓廛。",
      "狨號螭泣虎豹舞，單衣尚絅得瓦全。",
      "夢醒忽爾登泰岱，稽首再拜清光還。",
      "願保初陽守黄道，重離赫赫行純乾。",
      "泣餘收淚盼下界，西北迤逶生霞烟。",
      "山如鱗甲水如带，八荒草木皆新鮮。",
      "回視秦碑與漢篆，神光燦爛生蛟涎。",
      "古今聖賢幾登此，乍覩莫不心虔虔。",
      "歸來玩愒復弄影，入夷出晉誰與憐。",
      "蒼梧不返放勳死，傾戀惟有葵心堅。",
      "分陰寸晷正可惜，人間兒女醯雞然。",
      "登封觀日世不少，作如是觀能幾焉。",
      "作歌歷歷紀其實，後來請驗予長篇。"
    ],
    "added_time": "2026-01-02 03:57:09"
  },
  {
    "source_file": "poet.song.223000.json",
    "title": "金餘元遺山來拜祖庭有紀行十首遂倚歌之先後殊時感慨一也 和元遺山三首",
    "author": "王奕",
    "paragraphs": [
      "聖人與天遊，擇地豈必巧。",
      "袤延十里林，老翠鎮盤繞。",
      "斧斤不可尋，兵劫不能燎。",
      "翁仲儼冠带，麟虎峙强矯。",
      "書生拜風木，起立九腸攪。",
      "築室今不多，馳蹕古應少。",
      "春秋泉壤幽，日月天地曉。",
      "洙橋一線流，滲注入萬沼。",
      "入陵見金椀，公相計不早。",
      "父乾兮母坤，白骨無壽夭。",
      "啣冤絕歸鶴，誰復訢華表。",
      "九原信可作，兩觀事未了。"
    ],
    "added_time": "2026-01-02 03:57:09"
  },
  {
    "source_file": "poet.song.108000.json",
    "title": "冬至前半月赴季父梅花之集與韓蒲向憲唐幹諸人唱和十首  其六",
    "author": "胡寅",
    "paragraphs": [
      "冰圍風戰雪交侵，方是春工屬意深。",
      "綠萼已開栽樂谷，一枝那得寄薌林。",
      "依然照水如相媚，粲者巡簷也未禁。",
      "香白檀心誰解賦，頼公戛玉更摐金。"
    ],
    "added_time": "2026-01-02 03:57:11"
  },
  {
    "source_file": "poet.song.12000.json",
    "title": "立春前二日獲雪",
    "author": "宋祁",
    "paragraphs": [
      "佳雪春前降，層陰臘外留。",
      "日昏霏霰集，風定舞花稠。",
      "浩氣皚皚徧，繁光衮衮流。",
      "灑林初亂塢，拂瓦暗平溝。",
      "洞矗三雲仗，山迎萬玉侯。",
      "客車羊作駕，仙氅鶴供裘。",
      "只有歌堪和，都無色可侔。",
      "險堆憐傍砌，斜濕愛侵幬。",
      "面旋成遲落，繽紛不頓休。",
      "粉塘連北渚，縞頃接西疇。",
      "興往惟思戴，賓來但憶鄒。",
      "絮痕侵柳動，鹽影著波浮。",
      "宿莽攢瑶草，長隄卧素虯。",
      "正緣先畢雨，併欲潤天麰。",
      "應禱驅民癠，呈祥溢里謳。",
      "長人蒙帝力，歡酌任言醻。"
    ],
    "added_time": "2026-01-02 03:57:21"
  },
  {
    "source_file": "poet.song.36000.json",
    "title": "仲春寄二弟",
    "author": "范純仁",
    "paragraphs": [
      "春雁來時節，飛鳴各有行。",
      "弟兄俱遠宦，秦楚久相望。",
      "尊席唯他士，鶑花似故鄉。",
      "何時遂歸計，共醉潩湖旁。"
    ],
    "added_time": "2026-01-02 03:57:59"
  },
  {
    "source_file": "poet.song.36000.json",
    "title": "酬羅道濟黄任道見寄",
    "author": "范純仁",
    "paragraphs": [
      "明時頻得罪，出處愧朝行。",
      "音問通猶懶，賡酬况敢望。",
      "諸公憐舊物，遷客慣他鄉。",
      "懷抱隨新月，遥依紫塞旁。"
    ],
    "added_time": "2026-01-02 03:57:59"
  },
  {
    "source_file": "poet.song.155000.json",
    "title": "山友辭 婆餠焦",
    "author": "王質",
    "paragraphs": [
      "婆餠焦，婆餠焦，深山無事奚多勞。",
      "青林窈冥卧展轉，綠樹蓊鬰飛逍遥。",
      "脆枝弱，韌枝强，惟聞呼餠不聞香。",
      "嗚呼此友兮頻相招，暮烟漠漠風瀟瀟。"
    ],
    "added_time": "2026-01-02 03:58:05"
  },
  {
    "source_file": "poet.song.173000.json",
    "title": "後一日因展省歸途口占  其一",
    "author": "陳文蔚",
    "paragraphs": [
      "千丈摳衣記武夷，家山今日屢攀躋。",
      "春風拍拍滿懷處，况是花開更鳥啼。"
    ],
    "added_time": "2026-01-02 03:58:14"
  },
  {
    "source_file": "poet.song.111000.json",
    "title": "劉處士墳山禮亭",
    "author": "劉子翬",
    "paragraphs": [
      "風馬雲車悵莫尋，祠亭空鎖古原陰。",
      "豆觴三獻禮經事，霜露四時人子心。",
      "世盡浮雲同渺渺，名高拱木共森森。",
      "平生積善身徒老，頼有家兒敵萬金。"
    ],
    "added_time": "2026-01-02 03:59:03"
  },
  {
    "source_file": "poet.song.125000.json",
    "title": "嚴隠君九齡適軒",
    "author": "謝諤",
    "paragraphs": [
      "陶公勳業在姑蘇，扁舟歸來春水湖。",
      "張良亦從赤松子，拋擲兵閒黄石書。",
      "平吳戮項本無事，所適定非真適意。",
      "戰酣人境强迴頭，晚乃逍遥脫塵累。",
      "先生之適真天然，浩氣養得歸林泉。",
      "一生袖却奪標手，名利過眼如雲煙。",
      "清風丈室數椽足，幕天席地月爲燭。",
      "徑有幽花杖履香，窗延野竹縹緗綠。",
      "天邊白雲不可呼，空中野鶴隨所如。",
      "延年美意復誰解，拂麈岸巾聊自娛。",
      "松紋簟滑琉璃色，卧展南華書一帙。",
      "先生之適真天然，不速還嗔叩門客。"
    ],
    "added_time": "2026-01-02 03:59:44"
  },
  {
    "source_file": "poet.song.223000.json",
    "title": "金餘元遺山來拜祖庭有紀行十首遂倚歌之先後殊時感慨一也 和元遺山七首",
    "author": "王奕",
    "paragraphs": [
      "雞豚隣柵翁，盼盼延允譜。",
      "仲尼土萬世，豈必志百畝。",
      "誰知弗父何，讓德報以魯。",
      "蟻穴幾王侯，林廟此其所。",
      "東周禮樂心，豈不在文武。",
      "大器信有神，予奪孰敢侮。",
      "郟鄏鼎鉉雄，弱臂竟莫舉。",
      "大厦庇生民，雲仍合分廡。",
      "詩禮世其傳，嘉種無莽鹵。",
      "庭趨揖鬚眉，返此末代古。"
    ],
    "added_time": "2026-01-02 03:59:56"
  },
  {
    "source_file": "poet.song.173000.json",
    "title": "又謝子京惠贄見",
    "author": "陳文蔚",
    "paragraphs": [
      "少日深期造孔門，于今老矣嘆無聞。",
      "自憐大業乖傳授，頼有遺編可討論。",
      "君贈名章多過譽，我慚衰朽不勝文。",
      "誓言願畢餘生力，細與窮源探本根。"
    ],
    "added_time": "2026-01-02 04:00:19"
  },
  {
    "source_file": "poet.song.173000.json",
    "title": "灌圃",
    "author": "陳文蔚",
    "paragraphs": [
      "少日嘗嗤稼圃非，近來閒聽老農知。",
      "世間機械從來耻，不憚晨昏抱甕疲。"
    ],
    "added_time": "2026-01-02 04:00:19"
  },
  {
    "source_file": "poet.song.12000.json",
    "title": "覽中丞尚書譙陳二郡新詩",
    "author": "宋祁",
    "paragraphs": [
      "自頃辭台路，陪京擁使珂。",
      "遺音追正始，新韵徧中和。",
      "贈答劉公數，登臨叔子多。",
      "腸迴初有感，耳熱遂成歌。",
      "驚夢春塘草，歡顔雪席酏。",
      "拍殘吳子夜，唱殺楚陽阿。",
      "勝氣籠雲沆，清懷貯月波。",
      "無妨爍顔謝，莫獨與羊何。",
      "譙里鳴騶入，陳郊露冕過。",
      "二邦留雅咏，棠樹共婆娑。"
    ],
    "added_time": "2026-01-02 04:00:40"
  },
  {
    "source_file": "poet.song.231000.json",
    "title": "觀食嘆",
    "author": "方回",
    "paragraphs": [
      "里巷有窮叟，頹屋僅四壁。",
      "晨出暮乃歸，升合頼筋力。",
      "何能致大嚼，所具但糲食。",
      "上以飫老妻，下以毓子息。",
      "每飯焉得飽，醯醤或弗給。",
      "懽然咀啖間，相對無戚色。",
      "誰家粗祿仕，粱肉頗豐殖。",
      "至親本不多，辛苦養奴客。",
      "雕盤割玉脂，香甑淅珠粒。",
      "精腶及美糗，俊味豈易得。",
      "大姬挾怨怒，不舉至日昃。",
      "小婢亦仰面，屏置若棄擲。",
      "政爾萬金重，不作一錢直。",
      "主人敢興問，翠眉愈煩嘖。",
      "乃知鐘鼎門，庖宰刀机赤。",
      "不如□□底，破鐺煮蕎稷。"
    ],
    "added_time": "2026-01-02 04:01:20"
  },
  {
    "source_file": "poet.song.108000.json",
    "title": "夜大風雪次日快晴",
    "author": "胡寅",
    "paragraphs": [
      "造物非難料，寒溫本一家。",
      "衝風來雨雪，暖日放鶑花。",
      "行矣春方嫩，悠哉興未涯。",
      "蘆蒿媚烟渚，荻筍破江沙。"
    ],
    "added_time": "2026-01-02 04:01:35"
  },
  {
    "source_file": "poet.song.36000.json",
    "title": "和君實微雨書懷韵",
    "author": "范純仁",
    "paragraphs": [
      "老畏風光速，閒知日晷添。",
      "惜春逢雨急，病酒與愁兼。",
      "採蘂蜂須涇，銜泥燕觜黏。",
      "水聲淙曲沼，花氣遞疏簾。",
      "墜絮柔鋪徑，高梧翠倚簷。",
      "清伊照窗碧，少室插雲尖。",
      "老蔓蛇難蟄，殘紅火不炎。",
      "邀朋擬白社，取友盡蒼髯。",
      "饌具雖真率，賓儀去謹嚴。",
      "主公紆繡衮，詞伯玩書籤。",
      "陶冶恩唯舊，葭莩契偶霑。",
      "尊崇儲峻嶽，高潔仰孤蟾。",
      "社稷勳無敵，軻雄學不厭。",
      "威聲傳異域，名姓到窮閻。",
      "賓主均歡愛，鄉閭化靜恬。",
      "應憐孤客志，粗守小官廉。",
      "饑頼監河粟，貧無遺盜縑。",
      "清朝慚祿薄，豐歲喜魚占。",
      "識暗妨時用，心愚以古潛。",
      "狂歌忘皓首，醉眼怯青帘。",
      "東閣容疏放，西都慰佇瞻。",
      "酬詩常愧拙，負弈固非謙。",
      "久玷題評末，深蒙道義漸。",
      "虛舟不復繫，所向可無嫌。"
    ],
    "added_time": "2026-01-02 04:01:47"
  },
  {
    "source_file": "poet.song.101000.json",
    "title": "再次韵謝之  其二",
    "author": "鄧肅",
    "paragraphs": [
      "昌黎論佛骨，南行氣亦壯。",
      "獻書請鏤玉，却起北歸望。",
      "香山最風流，詩酒事夷曠。",
      "那知聞琵琶，淚濺九江浪。",
      "此身苦海中，風波隨蕩漾。",
      "妄見分南北，無乃眼中障。",
      "嗟我果何人，楚狂本天放。",
      "外物不須論，有身今已長。",
      "斥歸水雲鄉，日醉蓮花釀。",
      "茗飲過陸羽，禪悅得文暢。",
      "安此更何求，萬里脫氈帳。",
      "死生則置之，北邙豈俱瘴。",
      "使君憐我愚，了無逐客愴。",
      "謂我耕白雲，不獨齊眉餉。",
      "詩來覓歡處，光芒不可仰。",
      "欲醉桃李春，那憂貝錦謗。",
      "赤脚敢云無，社舞非時尚。",
      "侯門列蛾眉，一見吾其儻。",
      "拋磚此當先，積薪君在上。",
      "更爲李與蘇，兩家按新唱。"
    ],
    "added_time": "2026-01-02 04:02:16"
  },
  {
    "source_file": "poet.song.221000.json",
    "title": "送馬太初之越",
    "author": "柴望",
    "paragraphs": [
      "一去山陰一冉溪，如何還只恁分携。",
      "雨無聊頼人無寐，水又潺湲鳥又啼。",
      "明日不知君上馬，中宵誰與共聞雞。",
      "去時應有蘭亭句，爲我臨池援筆題。"
    ],
    "added_time": "2026-01-02 04:02:57"
  },
  {
    "source_file": "poet.song.108000.json",
    "title": "和仁仲至荆門",
    "author": "胡寅",
    "paragraphs": [
      "虞帝當年闢四門，三苗那更蠢迷昏。",
      "茫茫舊楚祗芳草，處處朱樓空斷垣。",
      "不願耦耕招素隠，要看良耜接深村。",
      "韓公守戒誰能用，虎豹難憑折柳樊。"
    ],
    "added_time": "2026-01-02 04:03:28"
  },
  {
    "source_file": "poet.song.111000.json",
    "title": "李伯時畫十古圖鄭尚明作詩詩辭多振絕因爲同賦 張釋之諫文帝",
    "author": "劉子翬",
    "paragraphs": [
      "擾擾椎埋遍九原，因山獨有霍陵存。",
      "孝文儉德雖天縱，亦頼忠臣效一言。"
    ],
    "added_time": "2026-01-02 04:03:36"
  },
  {
    "source_file": "poet.song.44000.json",
    "title": "自清平鎮遊樓觀五郡大秦延生仙遊往返四日得十一詩寄子由同作 愛玉女洞中水既致兩瓶恐後復取而爲使者見紿因破竹爲契使寺僧藏其一以爲往來之信戲謂之調水符",
    "author": "蘇軾",
    "paragraphs": [
      "欺謾久成俗，關市有契繻。",
      "誰知南山下，取水亦置符。",
      "古人辨淄澠，皎若鶴與鳬。",
      "吾今既謝此，但視符有無。",
      "常恐汲水人，智出符之餘。",
      "多防竟無及，棄置爲長吁。"
    ],
    "added_time": "2026-01-02 04:05:45"
  },
  {
    "source_file": "poet.song.221000.json",
    "title": "呈中書權直程滄洲",
    "author": "柴望",
    "paragraphs": [
      "玉旨傳宣夜直扉，制麻侵曉進呈歸。",
      "三槐龍影連青瑣，千柳鶑聲度紫薇。",
      "袖惹爐香飄霧靄，硯傳盤露映旌旗。",
      "承恩更賜金蓮炬，猶勝清光太乙藜。"
    ],
    "added_time": "2026-01-02 04:06:45"
  },
  {
    "source_file": "poet.song.215000.json",
    "title": "偈頌五十一首  其四",
    "author": "釋大觀",
    "paragraphs": [
      "覓之不得，不覓奚彰。",
      "戳瞎頂門，煒煒煌煌。",
      "桑疇雨過羅紈膩，麥壟風來餠餌香。"
    ],
    "added_time": "2026-01-02 04:09:03"
  },
  {
    "source_file": "poet.song.163000.json",
    "title": "題南康呂丞哦松軒",
    "author": "曾丰",
    "paragraphs": [
      "位嫌旁見逼，權忌暗相侵。",
      "李下無留跡，松間可寄音。",
      "不平風弔古，無頼雨傷今。",
      "盡數歸君律，隨機寫此心。"
    ],
    "added_time": "2026-01-02 04:09:36"
  },
  {
    "source_file": "poet.song.221000.json",
    "title": "重到都門傚轆轤體",
    "author": "柴望",
    "paragraphs": [
      "兩年不作京華夢，重到湖山事已非。",
      "柳外晚風寒食節，花間天氣雨晴時。",
      "闌干獨憑鶑飛去，簾幙低垂燕未歸。",
      "欲託焦桐理心事，滿庭芳草又斜暉。"
    ],
    "added_time": "2026-01-02 04:09:36"
  },
  {
    "source_file": "poet.song.221000.json",
    "title": "高齋晚望",
    "author": "柴望",
    "paragraphs": [
      "纔是青山便卜鄰，世情那得較紛紜。",
      "露含遠岫分爲雨，烟起人家去作雲。",
      "柳色晴光扶檻入，鶑聲人語隔窗聞。",
      "高齋獨捲重簾坐，花落棋床日未曛。"
    ],
    "added_time": "2026-01-02 04:09:36"
  },
  {
    "source_file": "poet.song.26000.json",
    "title": "斑石枕聯句",
    "author": "黄庶",
    "paragraphs": [
      "斸得西山骨，磨礱露斑駁。",
      "凝結一何怪，形模萬難學。",
      "直疑彩雲根，又訝紫珉璞。",
      "中瘦皺蛟腹，外文灼龜殻。",
      "冷剖清泉肝，𥡥搘老鰲脚。",
      "堅方君子性，清純聖人樸。",
      "有氣當補天，無瑕應並瑴。",
      "定漬盤古苔，想漏神農藥。",
      "堪作夢寐寶，尤是炎蒸託。",
      "眠月病頭愈，橫風酲肺濯。",
      "珊瑚侈可唾，陶甄脆堪撲。",
      "夜深魘鬼驚，晝冷詩魔愕。",
      "首愜無俗夢，心清去煩惡。",
      "蘄簟方敢友，蜀筇良可攫。",
      "何必檄愈風，何必文驅瘧。",
      "質任兒女嗤，頑宜僮僕謔。",
      "枕流固迂誕，籍糟徒落魄。",
      "潤生審將雨，輝發疑有玨。",
      "髑髏莊生狂，虎魄宋武薄。",
      "欲鑱中郎銘，文章體猶弱。",
      "欲秘淮南書，神仙志非樂。",
      "我疑混沌礦，誰與礱竅鑿。",
      "可作甘寢輿，華胥詣冥寞。",
      "子道足施爲，我拙困嬰縛。",
      "已謀其巾履，行當老蒿藿。",
      "子其乞我歸，終焉卧雲壑。",
      "嗜好我已癖，須求子雖慤。",
      "氈舊王固惜，瓢陋顔不博。",
      "異時一經子，便當千金橐。",
      "客退獨摩拂，卧送山月落。"
    ],
    "added_time": "2026-01-02 04:10:20"
  },
  {
    "source_file": "poet.song.215000.json",
    "title": "偈頌五十一首  其八",
    "author": "釋大觀",
    "paragraphs": [
      "作者相逢，一西一東。",
      "斷碑刊白字，當道種青松。"
    ],
    "added_time": "2026-01-02 04:11:39"
  },
  {
    "source_file": "poet.song.215000.json",
    "title": "偈頌五十一首  其九",
    "author": "釋大觀",
    "paragraphs": [
      "三世諸佛不知有，覆水難收。",
      "狸奴白牯却知有，頭上安頭。",
      "白日西沈，黄河北流。",
      "推倒門前案山子，從教坐地看揚州。"
    ],
    "added_time": "2026-01-02 04:11:39"
  },
  {
    "source_file": "poet.song.215000.json",
    "title": "偈頌五十一首  其一○",
    "author": "釋大觀",
    "paragraphs": [
      "一入咸陽盡舊游，春風臺榭對芳洲。",
      "非關好景留人醉，自是行人醉不休。"
    ],
    "added_time": "2026-01-02 04:11:39"
  },
  {
    "source_file": "poet.song.215000.json",
    "title": "偈頌五十一首  其一一",
    "author": "釋大觀",
    "paragraphs": [
      "三疊秋風古調清，移商換徵許誰聽。",
      "周郎一顧揚鞭去，雲外數峰江上青。"
    ],
    "added_time": "2026-01-02 04:11:39"
  },
  {
    "source_file": "poet.song.215000.json",
    "title": "偈頌五十一首  其一二",
    "author": "釋大觀",
    "paragraphs": [
      "天門日射黄金榜，宮殿晴薰赤羽旗。",
      "四海九州齊入貢，春風又到萬年枝。"
    ],
    "added_time": "2026-01-02 04:11:39"
  },
  {
    "source_file": "poet.song.231000.json",
    "title": "令狐信芳招飲天慶呈張文煥",
    "author": "方回",
    "paragraphs": [
      "仲秋久不雨，殘暑氣猶鬰。",
      "晝夢化飛鴻，青冥脫羅罻。",
      "果有叩門者，嘉招爲湔祓。",
      "林下見高人，杯中得佳物。",
      "世故萬不平，如利劍一刜。",
      "何况詩家流，談鋒出奇倔。",
      "味同本道合，心敬匪貌屈。",
      "維茲古琳宮，巋然金碧屹。",
      "生雲石巑岏，蔭日樹蓊蔚。",
      "更有竹萬竿，風梢互披拂。",
      "黄冠作何行，享此傲簪紱。",
      "吾儕許借景，仙意亦彷彿。",
      "其徒傳異書，昇空白日歘。",
      "腐儒早知命，靈丹未甘乞。",
      "座間亦有賦，腸枯語言吃。",
      "崖根茗泉深，尚留一再掘。"
    ],
    "added_time": "2026-01-02 04:11:51"
  },
  {
    "source_file": "poet.song.243000.json",
    "title": "次韻答二袁",
    "author": "戴表元",
    "paragraphs": [
      "相逢何草草，不念別日長。",
      "別我我在山，別君海茫茫。",
      "慰別有難易，我老不易忘。",
      "今此春雲篇，來別已悲傷。",
      "春雲雖多態，與世無炎凉。",
      "朝出山路白，暮歸海天黄。",
      "人生不免別，與君非異鄉。",
      "我詩不如雲，春雲解飛翔。"
    ],
    "added_time": "2026-01-02 04:13:05"
  },
  {
    "source_file": "poet.song.243000.json",
    "title": "送鄉友林耕道往信州因寄李明通",
    "author": "戴表元",
    "paragraphs": [
      "盧公全盛時，桃李何紛紛。",
      "冠蓋蔽白日，談笑起青雲。",
      "林翁我鄉曲，同業又同門。",
      "如何三十年，白頭始相聞。",
      "全家作楚鬼，隻影窮江源。",
      "起手問曲折，口澀不肯言。",
      "寧非衣食牽，猶頼齒頰存。",
      "歎此皆有數，吾書已云云。",
      "下盡浮世塵，上通先天根。",
      "事來即順受，不得勞悲欣。",
      "我老耕破硯，百錢混人群。",
      "聽之如飲醇，油油至微醺。",
      "所恨各有役，東帆復西轅。",
      "平生李元禮，歸爲致寒暄。"
    ],
    "added_time": "2026-01-02 04:13:05"
  },
  {
    "source_file": "poet.song.12000.json",
    "title": "蜀地海棠繁媚有思加膩幹豐條苒弱可愛北方所未見諸公作詩流播西人余素好玩不能自默然所道皆在前人陳迹中如國風申章亦無愧云",
    "author": "宋祁",
    "paragraphs": [
      "蜀道天餘煦，珍葩地所宜。",
      "濃芳不隠葉，併艷欲然枝。",
      "襞綵分羣萼，均霞點萬蕤。",
      "迴文錦成後，夾煎燎烘時。",
      "蜂蕊迎銜密，鶑梢向坐危。",
      "淺深雙絕態，啼笑兩妍姿。",
      "絳節排煙竦，丹釭落带垂。",
      "童容鄣畏薄，便面到憂遲。",
      "媚日能徐照，暄風肯遽吹。",
      "惜觀當晼晚，留恨付離披。",
      "麗極都無比，繁多僅自持。",
      "損香饒麝柏，照影欠瑶池。",
      "畫要精侔色，歌須巧騁辭。",
      "舉尊頻語客，細摘玩芳期。"
    ],
    "added_time": "2026-01-02 04:13:06"
  },
  {
    "source_file": "poet.song.44000.json",
    "title": "亡伯提刑郎中挽詩二首甲辰十二月八日鳳翔官舍書  其一",
    "author": "蘇軾",
    "paragraphs": [
      "才賢世有幾，廊廟忍輕遺。",
      "公在不早用，人今方見思。",
      "故山松鬰鬰，舊史印纍纍。",
      "惟有同鄉老，聞名尚涕洟。"
    ],
    "added_time": "2026-01-02 04:13:13"
  },
  {
    "source_file": "poet.song.44000.json",
    "title": "亡伯提刑郎中挽詩二首甲辰十二月八日鳳翔官舍書  其二",
    "author": "蘇軾",
    "paragraphs": [
      "揮手都門別，朱顔鬢未霜。",
      "至今如夢寐，未信有存亡。",
      "後事書千紙，新墳天一方。",
      "誰能悲楚相，抵掌悟君王。"
    ],
    "added_time": "2026-01-02 04:13:13"
  },
  {
    "source_file": "poet.song.173000.json",
    "title": "又和胡應祥遊石井韵",
    "author": "陳文蔚",
    "paragraphs": [
      "兩年再踏鉛山路，今日初嘗石井泉。",
      "碧玉巖邊論湯餠，全勝五鼎擊肥鮮。"
    ],
    "added_time": "2026-01-02 04:13:21"
  },
  {
    "source_file": "poet.song.221000.json",
    "title": "即事",
    "author": "柴望",
    "paragraphs": [
      "澒洞風塵莽未明，天翻地覆劫將盈。",
      "翠華海上知何似，白首山中空自驚。",
      "哭向鶑花非世界，夢迷弓劍繞皇陵。",
      "誰知薇蕨同盃酒，爲酹興亡終古靈。"
    ],
    "added_time": "2026-01-02 04:13:30"
  },
  {
    "source_file": "poet.song.231000.json",
    "title": "再簡吳式賢",
    "author": "方回",
    "paragraphs": [
      "郊居縱復遠康莊，如許詩名許遁藏。",
      "有客遠來期識面，不吾遐棄例登堂。",
      "眼高心遠乾坤窄，樹密泉深上下凉。",
      "誰與圖成後三笑，陶巾底用間緇黄。"
    ],
    "added_time": "2026-01-02 04:14:52"
  },
  {
    "source_file": "poet.song.111000.json",
    "title": "過丹峰菴",
    "author": "劉子翬",
    "paragraphs": [
      "杖策到丹峰，開軒對綠叢。",
      "禪心清似水，客鬢亂如蓬。",
      "鼓角譙門日，鶑花上巳風。",
      "逢人相借問，何地隠龐翁。"
    ],
    "added_time": "2026-01-02 04:15:18"
  },
  {
    "source_file": "poet.song.36000.json",
    "title": "和象之石磬",
    "author": "范純仁",
    "paragraphs": [
      "誰向西山選翠琳，中含太古自然音。",
      "昔逢虞帝來祥鳳，今與陶家伴素琴。",
      "清越乍敲脩竹裏，堅方真合哲人心。",
      "一鎸名姓將難朽，千載知君道德深。"
    ],
    "added_time": "2026-01-02 04:15:43"
  },
  {
    "source_file": "poet.song.205000.json",
    "title": "溪干喜晴",
    "author": "林希逸",
    "paragraphs": [
      "陰雲西捲去徐徐，照眼晴空意豁如。",
      "何處飛來雙白鷺，淺溪逆上小紅魚。",
      "經風忍見折殘柳，飽雨欣聞暴長蔬。",
      "新月宜人須痛飲，南來况已得兒書。"
    ],
    "added_time": "2026-01-02 04:16:02"
  },
  {
    "source_file": "poet.song.243000.json",
    "title": "聽琴行贈沈秀才",
    "author": "戴表元",
    "paragraphs": [
      "君不見江南琴師海與聰，誰與傳者夢溪公。",
      "又不見醉翁詩中沈夫子，聽水作琴琴譜起。",
      "祇今人間何處無琴師，問渠端由渠未知。",
      "錢塘東風萬人裏，沈家還見奇男兒。",
      "沈家家住鴛湖曲，夜理漁絲朝采菊。",
      "菊苦難餐魚又寒，彈出歌聲寄凄獨。",
      "近來携琴東海行，清音應滑如流鶑。",
      "湖園日暖百花歎，彈徹滿樹春風生。",
      "我不識琴識琴理，爲君悲酸爲君喜。",
      "相逢正值酒錢空，徉狂攘臂紅塵市。",
      "琵琶阮咸休羨渠，相知豈須頻曳裾。",
      "醉毛死久髯徐去，洗手空山修樂書。"
    ],
    "added_time": "2026-01-02 04:16:43"
  },
  {
    "source_file": "poet.song.253000.json",
    "title": "梅",
    "author": "王石室",
    "paragraphs": [
      "靜參香影句，獨向野橋行。",
      "數點水邊白，十分天下清。",
      "嫩條尤勁直，老樹更晶明。",
      "冰雪窮冬裏，春風頼爾生。"
    ],
    "added_time": "2026-01-02 04:17:23"
  },
  {
    "source_file": "poet.song.36000.json",
    "title": "和韓侍中垂蘿洞",
    "author": "范純仁",
    "paragraphs": [
      "勝遊今屬相君家，臺榭高開碧水涯。",
      "森聳綠梧常映日，縈紆寒溜曲穿花。",
      "藤牽柔蔓垂長带，竹引新萌走蟄蛇。",
      "下吏不辭峨醉弁，却愁歸污繡茵車。"
    ],
    "added_time": "2026-01-02 04:19:27"
  },
  {
    "source_file": "poet.song.111000.json",
    "title": "至日",
    "author": "劉子翬",
    "paragraphs": [
      "客中雙鬢老塵埃，海角仍逢至日來。",
      "近臘風光初染荔，新陽氣力僅浮灰。",
      "豆糜厭勝憐荆俗，雲物書祥憶魯臺。",
      "搔首故園心欲斷，少陵頼有掌中杯。"
    ],
    "added_time": "2026-01-02 04:19:31"
  },
  {
    "source_file": "poet.song.147000.json",
    "title": "挽湯丞相夫人二首  其二",
    "author": "項安世",
    "paragraphs": [
      "賤子無天幸，平生望六珈。",
      "偶然同斷梗，已復嘆悲笳。",
      "淚落升堂日，神馳送客車。",
      "空慚名義重，桂省近年家。"
    ],
    "added_time": "2026-01-02 04:20:12"
  },
  {
    "source_file": "poet.song.147000.json",
    "title": "陰雨六韻",
    "author": "項安世",
    "paragraphs": [
      "濱水地鍾濕，關門時過春。",
      "讀書無氣力，看字費精神。",
      "陰雨便高枕，泥塗阻故人。",
      "小詩隨意就，情話與誰親。",
      "返照輕霞出，明朝霽色新。",
      "辛勤愧田父，江上晚耕勻。"
    ],
    "added_time": "2026-01-02 04:20:12"
  },
  {
    "source_file": "poet.song.147000.json",
    "title": "金陵紀遊百韻",
    "author": "項安世",
    "paragraphs": [
      "艤棹秦淮日，中秋萬客船。",
      "水門高夾岸，河道曲通廛。",
      "港對青林直，洲橫皓鷺鮮。",
      "會憐桃渡檝，離惜柳亭鞭。",
      "木誌嬋娟墓，香埋睥睨顛。",
      "賞心飛觀出，旌德舊題鎸。",
      "沙白寒籠月，波清暝宿烟。",
      "酒家知是否，商婦唱依然。",
      "兒病留三月，身閒近半年。",
      "遊山情亹亹，弔古筆翩翩。",
      "寺覓清凉邃，堂窺德慶懸。",
      "雉墉尋古址，虎踞出層巔。",
      "處峻生堪戮，袁劉死合甄。",
      "山腰舟萬竹，峯頂上千川。",
      "楚甸前開闢，吳山後接連。",
      "似垣環泰一，如陣擁中權。",
      "江觸崖根轉，潮衝石角旋。",
      "莫愁迷繫艇，王濬罷揚旃。",
      "離殿逃唐暑，精藍變竺乾。",
      "雖知悲李主，未免佞金仙。",
      "兌野情方倦，春墟興已遄。",
      "門經白下過，溝傍冶亭沿。",
      "舊驛分携處，新園欲餞邊。",
      "路趨鍾阜近，人畏谷靈專。",
      "軒冕吾無欲，文移汝勿儇。",
      "半山悲故相，晚歲悅空詮。",
      "零落逢詩板，荒寒見采椽。",
      "騎馿當獨往，挾冊想深研。",
      "僧刻前朝詔，農耕遶舍田。",
      "爭堆猶在眼，說字已成筌。",
      "後嶂當胸闊，中峰覆頂圓。",
      "披山安萬柱，聚衲演三元。",
      "突兀留髠塔，煒煌誌老筵。",
      "齊梁陳繼踵，刀尺拂隨肩。",
      "木末幽軒綴，雲間小徑穿。",
      "定林庵莽蒼，功德水潺湲。",
      "洗硯池涵月，栽松幹拂天。",
      "摇摇支敗屋，草草訂遺篇。",
      "壇祀陽郊僣，巖居少海偏。",
      "未窮山背屐，已迫日西韉。",
      "朔易需明旦，周遭了勝緣。",
      "鷄籠殘兀兀，玄武斷涓涓。",
      "閲士常于此，傾城每往焉。",
      "因高營玉帳，就下列金鋋。",
      "憶昨南朝盛，開湖後苑妍。",
      "汎舟崇讌席，應詔想英躔。",
      "牲酒叢祠瀆，香燈佛屋虔。",
      "草堂鐘唄肅，蘭籍鼓簫闐。",
      "蔣尉官爲帝，周儒宅化禪。",
      "神兵功易誑，俗駕耻難湔。",
      "南陌開朱闕，三橋跨碧漣。",
      "觀臺誇鳳翥，講席偉牛牽。",
      "李白愁難解，蕭延蔽莫蠲。",
      "浮雲迷帝所，花雨眩胡襖。",
      "朱雀波聲小，烏衣草色蔫。",
      "詎詢華屋礎，誰見大航舷。",
      "鬰鬰長干迥，岧岧崒堵騫。",
      "芳巒青宛宛，香逕綠芊芊。",
      "秀水橫塘外，平池曲檻前。",
      "一春來士女，千兩擁輜軿。",
      "郭內清溪好，州東舊迹傳。",
      "名園花隠映，甲第錦蟬聯。",
      "門巷喧車馬，樓臺沸管絃。",
      "若非江令出，即是褚公還。",
      "綺院摧荒圃，瑶池逗淺濺。",
      "空餘楊嫋嫋，時有芰娟娟。",
      "新閣虛堪愛，危橋凈可憐。",
      "花殘思戰柵，神遇想靈淵。",
      "步月逢嬌魄，彈霜引膩咽。",
      "金簪花恍惚，銀碗意微綿。",
      "復有陳宮井，深依北壘堧。",
      "哀聲啼斷綆，辱色玷清泉。",
      "欄石文雖暗，亭碑義更宣。",
      "桐彫疑隕黛，花墜憶飄鈿。",
      "狎客謠瓊樹，姀嬪踏寶蓮。",
      "自矜魚目比，寧悟鵲毛填。",
      "珠玉施窗带，沉檀製屋櫋。",
      "鬼工三閣就，神器一朝捐。",
      "證聖無存瓦，臺城絕斷磚。",
      "永爲前鑑渴，長使後車悛。",
      "右轉遵琳館，西郛記冶埏。",
      "誰知黄土貴，下有玉人眠。",
      "事變明高節，時艱別巨賢。",
      "光華三卞死，磊落一門全。",
      "俗愛風流久，人無操行堅。",
      "忠肝甘虎口，孝骨委蛟涎。",
      "子岫王公竁，寅岡將相阡。",
      "麒麟紛雜遝，翁仲藹蹁躚。",
      "獨美斯邱石，堪同信史編。",
      "六朝多勝槩，孤冢孰爭先。",
      "我有耽幽癖，家無買墅錢。",
      "隨身憑拄杖，繫脚頼行纏。",
      "此地聞疇素，陪京冠幅員。",
      "孫劉同相宅，王謝迭扶邅。",
      "今歲知何幸，茲來得所便。",
      "侵星齎糗餌，借力荷輿箯。",
      "吟笑髭頻斷，登臨頸屢延。",
      "山川窮表裏，善惡究薌羶。",
      "愧匪詩三百，空成字一千。",
      "更須無黨注，還與鄭玄箋。"
    ],
    "added_time": "2026-01-02 04:20:12"
  },
  {
    "source_file": "poet.song.147000.json",
    "title": "次韻王少清告歸七首  其一",
    "author": "項安世",
    "paragraphs": [
      "蓮幕斑衣底，何因有旅愁。",
      "錦官城裏客，雲土澤邊州。",
      "夜夜還鄉夢，年年異縣秋。",
      "鶺鴒憐羽翼，鴻雁憶朋儔。",
      "便作刀頭去，關山亦阻脩。"
    ],
    "added_time": "2026-01-02 04:20:12"
  },
  {
    "source_file": "poet.song.147000.json",
    "title": "次韻王少清告歸七首  其二",
    "author": "項安世",
    "paragraphs": [
      "塞垣秋易覺，八月索衣裘。",
      "露熟千株橘，風高百尺樓。",
      "人多宋玉賦，邊倚衛公籌。",
      "水落魚方賤，年豐酒易求。",
      "少留元不惡，三峽正幽幽。"
    ],
    "added_time": "2026-01-02 04:20:12"
  },
  {
    "source_file": "poet.song.221000.json",
    "title": "湖舡分得行字韻",
    "author": "潘璵",
    "paragraphs": [
      "三月鶑花爛熳春，尋芳誰不趁清明。",
      "要爲終日看山計，只買扁舟載酒行。",
      "老柳半枯存古意，浮雲多變類人情。",
      "何時結屋西湖上，雨笠煙蓑寄此生。"
    ],
    "added_time": "2026-01-02 04:20:52"
  },
  {
    "source_file": "poet.song.253000.json",
    "title": "後天馬歌",
    "author": "何麟瑞",
    "paragraphs": [
      "建元天子不世出，天相神武産異物，有馬出在月氏窟。",
      "寶劍之精，乾龍之靈。",
      "足如奔電，目如耀星。",
      "汗血雨洒，騣肉飆輕。",
      "渴吻一飲，黄河塵生。",
      "昂首一鳴，天雷收聲。",
      "曾爲伏羲出河負八卦，曾隨穆王遠與西母會。",
      "鸞旂屬車相後先，龍盾虎韔八寶韉。",
      "萬乘親臨拜甘泉，穩馱玉輅壇壝前。",
      "兀鼎勒兵十八萬，天子自將孰敢戰。",
      "駿氣橫出立陣前，百萬聞嘶股俱顫。",
      "笑此馬，神哉沛。",
      "西極龍媒□望退。",
      "天子作歌暢皇明，四夷竭蹙咸來庭。",
      "天馬來，帝作歌，漢時此馬今更多。"
    ],
    "added_time": "2026-01-02 04:21:13"
  },
  {
    "source_file": "poet.song.215000.json",
    "title": "偈頌五十一首  其五○",
    "author": "釋大觀",
    "paragraphs": [
      "監本倔强，匙挑不上。",
      "馽空雲蒂補虛空，陸地滔天翻白浪。",
      "暗中拈出定命竿，鶻眼鷹睛迷向當。",
      "老和尚爲誰沒齒更穿齦，從教疑殺天下人。"
    ],
    "added_time": "2026-01-02 04:21:27"
  },
  {
    "source_file": "poet.song.231000.json",
    "title": "次韻汪以南歸途見寄",
    "author": "方回",
    "paragraphs": [
      "身輕更覺馬蹄輕，倦聽昕堂講鼓聲。",
      "示病早能效摩詰，賦歸真復繼淵明。",
      "食租近郭膏腴足，卜築依山爽塏成。",
      "疾寄新詩似憐我，棄田捐宅不聊生。"
    ],
    "added_time": "2026-01-02 04:21:41"
  },
  {
    "source_file": "poet.song.111000.json",
    "title": "次韵張守立春",
    "author": "劉子翬",
    "paragraphs": [
      "把酒酬佳節，遨頭樂未央。",
      "池冰猶澀舫，岸柳已籠牆。",
      "曉院簾幃卷，春盤餠餌香。",
      "慇懃分彩勝，爲掩鬢邊霜。"
    ],
    "added_time": "2026-01-02 04:22:20"
  },
  {
    "source_file": "poet.song.101000.json",
    "title": "頌古一百則  其二六",
    "author": "釋正覺",
    "paragraphs": [
      "一倒一起，雪庭師子。",
      "慎於犯而懷仁，勇於爲而見義。",
      "清光照眼似迷家，明白轉身還墮位。",
      "衲僧家，了無寄，同死同生，何此何彼。",
      "暖信破梅兮春到寒枝，凉飚脫葉兮秋澄潦水。"
    ],
    "added_time": "2026-01-02 04:23:49"
  },
  {
    "source_file": "poet.song.36000.json",
    "title": "寄臨邛致政常郎中",
    "author": "范純仁",
    "paragraphs": [
      "東海拋官勇退時，邦人留止任牽衣。",
      "三朝報國丹心盡，萬里還鄉一棹歸。",
      "身向清閒添壽考，德因潛隠更光輝。",
      "常思把酒親高議，何日單車遂扣扉。"
    ],
    "added_time": "2026-01-02 04:23:51"
  },
  {
    "source_file": "poet.song.197000.json",
    "title": "臨溪寺二首  其二",
    "author": "劉克莊",
    "paragraphs": [
      "一徑松花颭紫苔，東風落盡佛前梅。",
      "道人深掩禪關坐，莫聽鶑聲出定來。"
    ],
    "added_time": "2026-01-02 04:25:22"
  },
  {
    "source_file": "poet.song.243000.json",
    "title": "山苕行",
    "author": "戴表元",
    "paragraphs": [
      "苕花如雲色如雪，萬壠千溪看不絕。",
      "風吹日炙自鮮明，棄在空雲誰愛悅。",
      "遭逢偶入山人手，縛作蓬菘掃塵帚。",
      "髯疏髮落已蕭然，時對西風一回首。",
      "人間貴賤不須論，此物古來從至尊。",
      "猶勝長拋霜露裏，秋蟲野燐愁枯根。"
    ],
    "added_time": "2026-01-02 04:26:07"
  },
  {
    "source_file": "poet.song.243000.json",
    "title": "啄木行贈凈珇上人",
    "author": "戴表元",
    "paragraphs": [
      "東園嘹嘹還剝剝，有鳥晨饑啄霜木。",
      "天寒蟲豸得幾何，爪觜披猖良爲腹。",
      "華堂蝙蝠添毛衣，飛蚊凈盡何處歸。",
      "海山野鶴亦有饑，饑絕不向人前飛。"
    ],
    "added_time": "2026-01-02 04:26:07"
  },
  {
    "source_file": "poet.song.205000.json",
    "title": "至朔同日",
    "author": "林希逸",
    "paragraphs": [
      "至乃陽生節，常居子月中。",
      "計年章在即，是日朔應同。",
      "一葉階蓂長，飛灰嶰管通。",
      "元來初吉旦，恰是六陰終。",
      "料得雲書際，還嗟餼禮隆。",
      "如何太初歷，辛巳謾求工。"
    ],
    "added_time": "2026-01-02 04:26:46"
  },
  {
    "source_file": "poet.song.168000.json",
    "title": "壽傅憲",
    "author": "李商叟",
    "paragraphs": [
      "籍甚河陽地，江山秀色連。",
      "家聲自巖野，帝夢協台躔。",
      "彝鼎功鎸勒，衣冠喜接聯。",
      "相門當出相，賢父又生賢。",
      "歲必爲霖雨，舟宜濟大川。",
      "渥洼龍種異，丹穴鳳毛鮮。",
      "擊甕知奇略，惜陰起妙年。",
      "五車胸磊磊，萬卷腹便便。",
      "韓柳堪同步，班揚可並肩。",
      "千言看落紙，一掃快飛煙。",
      "未說才如錦，端知□似椽。",
      "斯文當振耀，吾道不沉綿。",
      "揮麈談噴麝，書麟思湧泉。",
      "鴒原真孝友，鴈塔壓儒先。",
      "聲價機雲上，風流王謝邊。",
      "兩科能俯拾，百行更兼全。",
      "當代江都相，今時司馬遷。",
      "紬書蓬館盛，主爵粉闈專。",
      "致主心公正，經邦力勉旃。",
      "嘉謀辰必告，宣席夜應前。",
      "遽向急流退，猶爲郡紱牽。",
      "道州迎竹馬，漳浦示蒲鞭。",
      "一節方持遠，十行俄促還。",
      "雲霄知有路，雨露正無偏。",
      "復喜升華省，重聞擁使權。",
      "望塵將負弩，夾道看帷褰。",
      "善化能均被，仁風自廣宣。",
      "片雲時作雨，長夏水盈田。",
      "賦已無三窟，民今戴二天。",
      "江湖欣有歲，魚稻不論錢。",
      "爵未稱德耳，天宜厚報焉。",
      "宣勞更內外，清禁召騰騫。",
      "豈但狨遮坐，仍須錦護韉。",
      "華才方燁燁，王道正平平。",
      "草詔金門手，調羹鳳閣仙。",
      "勳華聯竹帛，儀表稱貂蟬。",
      "饋鯉嘉辰應，垂弧異氣躔。",
      "中元明日是，皓月隔宵圓。",
      "南圃開奇卉，東湖泛瑞蓮。",
      "屈巵浮蟻綠，曲篆引香旋。",
      "善頌詩三百，深祈歲八千。",
      "再摩金狄久，不許玉枝堅。",
      "鴻鴈昂霄遠，芝蘭滿砌妍。",
      "定知仁者壽，寧羨老而傳。",
      "自愧微生迹，嘗蒙先正憐。",
      "顧方紆墨綬，應念忝青氈。",
      "賸喜逢初度，將何見意虔。",
      "祺維遥獻祝，敢繼頌申篇。"
    ],
    "added_time": "2026-01-02 04:26:47"
  },
  {
    "source_file": "poet.song.163000.json",
    "title": "五羊中秋熱未艾",
    "author": "曾丰",
    "paragraphs": [
      "火氣之餘金氣乘，嶺南寒暑獨無憑。",
      "雖非滷地亦卑溫，不必梅天皆鬰蒸。",
      "椰子簟凉膚起粟，荔枝膏冷齒生冰。",
      "休言惡地欠霜雪，似爲貧家省絮繒。"
    ],
    "added_time": "2026-01-02 04:27:08"
  },
  {
    "source_file": "poet.song.221000.json",
    "title": "小窗",
    "author": "潘璵",
    "paragraphs": [
      "小小明窗瞰水開，惜花常是手親栽。",
      "春山欲曉聽鶑語，社雨纔晴認燕來。",
      "自滌硯磚閑試墨，笑持茗椀勝銜杯。",
      "有時細鍊推敲字，搔首斜陽立幾回。"
    ],
    "added_time": "2026-01-02 04:28:54"
  },
  {
    "source_file": "poet.song.147000.json",
    "title": "五月四日賀楊秘書知吉州五十韻",
    "author": "項安世",
    "paragraphs": [
      "自識楊夫子，於今十二年。",
      "甲辰來右淛，丁未向西川。",
      "逆旅初聞譽，摳衣亟致虔。",
      "未能情款款，已覺志拳拳。",
      "不謂攀天箐，仍逢汎水蓮。",
      "茲爲元禮御，始執晏平鞭。",
      "遠客心危甚，仁人教竭焉。",
      "精能嘉舊作，虛濫鄙新妍。",
      "贈送時三復，經行慮十全。",
      "趍隅殘臘月，判袂暮春天。",
      "度夏留巴國，開秋迓蜀船。",
      "追鋒承詔急，繫纜爲情牽。",
      "漕席尊同右，轅門謁並先。",
      "高登諸葛廟，朗詠少陵篇。",
      "歲月催行李，雲霄入峻躔。",
      "側聆參帝牒，俄見貳州權。",
      "進退朝紳竦，恩威俗珥悛。",
      "我分湘麓教，公返汝溪廛。",
      "城郭當來往，書題審食眠。",
      "誤恩叨給札，假道愜登筵。",
      "竟日留輸寫，憂時共涕漣。",
      "歲丁昭奮紀，律值夾姑旋。",
      "謬上鰲扉對，慚充玉府仙。",
      "急驚寒暑變，遐想鬢毛遷。",
      "吉語聞收召，樞籌頼繹編。",
      "遂酬平昔願，信有切磋緣。",
      "崇禮明真學，修辭戒妄編。",
      "河東來屬爾，陽翟去翩然。",
      "世道重開闢，皇情極聘筵。",
      "復來嗟黽勉，同直幸纏綿。",
      "有得皆令飫，逢疑必爲蠲。",
      "性情深灌埴，言行密裁朘。",
      "指點吟哦字，鋪陳獻納牋。",
      "得師今以始，尚友昔無前。",
      "賢念懷符竹，愚悰慕菽饘。",
      "清班難共戀，良悟迫俱捐。",
      "騏驥先辭櫪，駑駘續跨韉。",
      "離群悲欲割，示訓語期鎸。",
      "王宋摛文備，曾蘇草奏便。",
      "意精言鑿鑿，事析理平平。",
      "養氣歸深厚，持身趣重堅。",
      "呂公賢贊確，仲子戒辭專。",
      "永寘盤盂裏，終懷杖屨邊。",
      "此州多白粲，故部即青氈。",
      "畏愛群心洽，綱條衆目聯。",
      "弛張元有見，寬猛冀無偏。",
      "郡有青原老，人如綠野賢。",
      "年高能著述，身健早林泉。",
      "故事堪頻扣，成書爲遠傳。",
      "西江足魚雁，秋浦正相連。"
    ],
    "added_time": "2026-01-02 04:29:26"
  },
  {
    "source_file": "poet.song.205000.json",
    "title": "竹林七賢",
    "author": "林希逸",
    "paragraphs": [
      "賞靜偏憐竹，宜人况有林。",
      "七賢同遠趣，千載有遺音。",
      "避俗來深處，披衣卧綠陰。",
      "玉人三四輩，風籜短長吟。",
      "翠入劉伶酒，聲隨叔夜琴。",
      "溪干唐六逸，先後許論心。"
    ],
    "added_time": "2026-01-02 04:29:44"
  },
  {
    "source_file": "poet.song.157000.json",
    "title": "遊絲",
    "author": "呂祖謙",
    "paragraphs": [
      "遊絲浩蕩醉春光，倚頼微風故故長。",
      "幾度鶑聲留欲住，又隨飛絮過東牆。"
    ],
    "added_time": "2026-01-02 04:30:21"
  },
  {
    "source_file": "poet.song.163000.json",
    "title": "送春",
    "author": "曾丰",
    "paragraphs": [
      "春來如柅去如流，遲速乘除不自由。",
      "人道朱明陰見迫，我疑紅紫老知收。",
      "蜂圍蝶繞爭依戀，燕語鶑啼强挽留。",
      "惟有杜鵑却相亮，聲聲勸道好歸休。"
    ],
    "added_time": "2026-01-02 04:30:51"
  },
  {
    "source_file": "poet.song.243000.json",
    "title": "贈天台潘山人",
    "author": "戴表元",
    "paragraphs": [
      "老潘雙眸如紺珠，带以秋陽朝露之清腴。",
      "山形水態出沒千百變，經君指顧不得藏錙銖。",
      "我昔少年好狂走，風餐雨沐逐逐忘朝晡。",
      "至今卧遊想共處，但覺雲濤烟瘴千里行須臾。",
      "匡廬春風鍾阜雲，彭浪之磯大小飛來孤。",
      "秦淮震澤洞庭野，峨眉縹緲南接五嶺東蒼梧。",
      "歸來把鋤剡山下，有時一竿釣月賀家湖。",
      "籠鷹櫪馬困羈束，每逢風鳴草驚動號呼。",
      "聞君談診到骨髓，褰衣振迅恨不六翮生形軀。",
      "尋牛卜龍古所有，君家祖孫三葉傳青烏。",
      "人言河流可移山可鑿，秦皇漢武已類愚公愚。",
      "相留徘徊山南山北一百里，勝處忽然開酒壺。",
      "問渠劉伶一童一鍤欲何用，且可從我日日醉倒黄公壚。"
    ],
    "added_time": "2026-01-02 04:30:57"
  },
  {
    "source_file": "poet.song.205000.json",
    "title": "剪燭話巴雨",
    "author": "林希逸",
    "paragraphs": [
      "不負西窗約，相逢剪燭花。",
      "驚心如一夢，對雨話三巴。",
      "蠟燼愁頻落，關雲嘆舊遮。",
      "昔曾留劍外，今却指天涯。",
      "江遠談何劇，風摇影屢斜。",
      "從今須惜別，邀月醉流霞。"
    ],
    "added_time": "2026-01-02 04:32:19"
  },
  {
    "source_file": "poet.song.44000.json",
    "title": "次韵柳子玉二首 紙帳",
    "author": "蘇軾",
    "paragraphs": [
      "亂文龜殻細相連，慣卧青綾恐未便。",
      "潔似僧巾白㲲布，暖於蠻帳紫茸氈。",
      "錦衾速卷持還客，破屋那愁仰見天。",
      "但恐嬌兒還惡睡，夜深踏裂不成眠。"
    ],
    "added_time": "2026-01-02 04:33:29"
  },
  {
    "source_file": "poet.song.36000.json",
    "title": "塞下追憶烏江之會寄李誠之待制",
    "author": "范純仁",
    "paragraphs": [
      "主人忘倦客忘歸，長憶江邊惜別時。",
      "日下青山猶促席，風衝畫鷁正酬詩。",
      "盤堆白玉鱸腴美，手擘黄金蟹殻肥。",
      "今日相思孤戍裏，塵沙滿眼鬢垂絲。"
    ],
    "added_time": "2026-01-02 04:33:49"
  },
  {
    "source_file": "poet.song.243000.json",
    "title": "題李伯時畫五馬圖",
    "author": "戴表元",
    "paragraphs": [
      "嗚呼良馬不世出，今人但尋李侯筆。",
      "五龍忽墮白雲鄉，海角孤臣看自失。",
      "太平天子開明堂，前驅麒麟後鸞凰。",
      "當時此馬來萬里，想見顧盼生風霜。",
      "龍眼老仙亦如此，揮毫談笑群公裏。",
      "官閒祿飽少塵埃，霧閣雲窗天上起。",
      "風流轉眼餘山河，人間荆棘何其多。",
      "臨風卷圖三太息，此馬今存知奈何。"
    ],
    "added_time": "2026-01-02 04:34:00"
  },
  {
    "source_file": "poet.song.26000.json",
    "title": "喜寒",
    "author": "曾鞏",
    "paragraphs": [
      "純陽四時行，無復氣節勁。",
      "日火相吐吞，乾離力還併。",
      "玄冥失所安，恇怯擅操柄。",
      "我行東南野，憒憒若酣醟。",
      "喜逢青林長，葉蔓可韜映。",
      "正嗟天之高，玉色萬里凈。",
      "忽驚西山雲，毫末生一鏡。",
      "須臾油然合，點滴飛雨迸。",
      "颼颼漸相扶，霶霈一何盛。",
      "積陰類潜師，形勢久已偵。",
      "乘時出幽墟，奮發精爽競。",
      "亙天逐炎官，顓面修火令。",
      "威加乾坤從，冽冽氣貌正。",
      "人無焦煩憂，冰釋天下病。",
      "豈須雪包林，已壓朱鳥橫。",
      "南方天精兵，瘴濕災可屏。",
      "爭難奪刀殳，發巧搜壍阱。",
      "收功當在今，殺伐順天正。",
      "况云麰麥祥，已覺閭里慶。",
      "高歌叩吾轅，上頌天子聖。"
    ],
    "added_time": "2026-01-02 04:34:01"
  },
  {
    "source_file": "poet.song.147000.json",
    "title": "登石頭山",
    "author": "項安世",
    "paragraphs": [
      "山腰萬竹閟清寒，上徹山頭望始寬。",
      "州渚東西分線路，臺城表裏見毫端。",
      "青開淮甸天空闊，紫覆鍾山氣鬰盤。",
      "城下秋江來萬里，獨能伸手障狂瀾。"
    ],
    "added_time": "2026-01-02 04:35:29"
  },
  {
    "source_file": "poet.song.253000.json",
    "title": "賡翠蛟亭韻",
    "author": "王與能",
    "paragraphs": [
      "靈砂九轉鍊金頑，留得丹泉在此間。",
      "明月清風誰管領，洞天福地占幽閑。",
      "巖巔雪湧金波立，石罅潮生銀屋翻。",
      "句續坡仙懷古意，梅花也覺带歡顔。"
    ],
    "added_time": "2026-01-02 04:35:45"
  },
  {
    "source_file": "poet.song.163000.json",
    "title": "散步後園",
    "author": "曾丰",
    "paragraphs": [
      "簿書不放出公門，飯罷舂容步後園。",
      "燕子方歸猶認主，竹君未老已生孫。",
      "姚王泣雨淚含怨，望帝啼風聲带冤。",
      "新舊兩重公案在，一依詩律與平反。"
    ],
    "added_time": "2026-01-02 04:36:26"
  },
  {
    "source_file": "poet.song.163000.json",
    "title": "自廣歸至南康與蔡承之黎夏卿劉成叟相見",
    "author": "曾丰",
    "paragraphs": [
      "轉蓬隨牒入番禺，中土交遊愈見疏。",
      "嶺隔不容南至雁，水分無復北來魚。",
      "往還一介動千里，終始三年纔兩書。",
      "所頼清風與明月，時將吾夢到君廬。"
    ],
    "added_time": "2026-01-02 04:36:26"
  },
  {
    "source_file": "poet.song.197000.json",
    "title": "戲孫季蕃",
    "author": "劉克莊",
    "paragraphs": [
      "少日逢春一味癡，輕鞭小袖趁芳時。",
      "常過茶邸租船出，或在禪林借枕欹。",
      "名妓難呼多占定，好花易落况開遲。",
      "身今惟悴投空谷，悔不當年秉燭嬉。"
    ],
    "added_time": "2026-01-02 04:36:48"
  },
  {
    "source_file": "poet.song.26000.json",
    "title": "咏史二首  其二",
    "author": "曾鞏",
    "paragraphs": [
      "子雲無由歸，俯首天祿閣。",
      "君平獨西南，抗顔觀寥廓。",
      "無猜到沉冥，有故驚寂寞。",
      "用心豈必殊，拘肆事終各。"
    ],
    "added_time": "2026-01-02 04:37:06"
  },
  {
    "source_file": "poet.song.26000.json",
    "title": "咏雪",
    "author": "曾鞏",
    "paragraphs": [
      "嚴嚴層冰塞川澤，洶洶北風鳴木石。",
      "黄雲半夜滿千里，大雪平明深一尺。",
      "兩儀混合去纖間，萬類韜藏絕塵迹。",
      "蛟龍岌起抱巒岡，江海橫奔控阡陌。",
      "野林縹緲苦難狀，庭樹鮮妍疑可摘。",
      "開門更覺山市靜，散帙偏宜紙窗白。",
      "精光蕩射遍巖谷，氣象崢嶸見松柏。",
      "少年登望就臺觀，壯士衡凌向砂磧。",
      "饑鼯嗥卧伏牙爪，獵隼飛挐矜羽翮。",
      "茅簷客聚滿幽缶，桑徑人行沒雙屐。",
      "高堂暖熱厭羅綺，環堵蕭條尚絺綌。",
      "何當仰見白日照，坐看先從沙際釋。",
      "漸涵溝畎兆豐富，洗濯閭閻消瘴疫。",
      "便乘東北生氣起，自駕疲牛理墝塉。"
    ],
    "added_time": "2026-01-02 04:37:06"
  },
  {
    "source_file": "poet.song.221000.json",
    "title": "遊丹山",
    "author": "孫子秀",
    "paragraphs": [
      "四明洞天居第九，巨靈擘石開窗牖。",
      "捫蘿陟巘不憚勞，同行况遇忘年友。",
      "老苔護石蒼虎閑，飛瀑懸巖玉龍吼。",
      "豁然人與境俱勝，醉歌拍缶忘升斗。",
      "固知壺中別有天，未必醉翁真在酒。",
      "徘徊步月澹忘歸，世事浮雲竟何有。"
    ],
    "added_time": "2026-01-02 04:37:33"
  },
  {
    "source_file": "poet.song.36000.json",
    "title": "和李康侯屯田見寄韵二首  其二",
    "author": "范純仁",
    "paragraphs": [
      "仕途三黜信多難，名迹常憂不自完。",
      "幸頼聖恩寬罪戾，敢辭閒地儘盤桓。",
      "孟生墜甑何能顧，貢禹塵冠豈復彈。",
      "俸入雖貧家世事，釜魚前世已稱丹。"
    ],
    "added_time": "2026-01-02 04:37:59"
  },
  {
    "source_file": "poet.song.111000.json",
    "title": "隆祐太后挽歌辭三首  其三",
    "author": "劉子翬",
    "paragraphs": [
      "儉約身爲率，憂勤壽豈延。",
      "鐘殘長樂夜，日斷泰陵烟。",
      "歸馭應奔月，餘勳頼補天。",
      "傷心南渡日，一棹灨江船。"
    ],
    "added_time": "2026-01-02 04:38:25"
  }
]