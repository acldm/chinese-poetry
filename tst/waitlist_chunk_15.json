[
  {
    "source_file": "poet.song.25000.json",
    "title": "春貼子皇帝閣六首  其六",
    "author": "韓維",
    "paragraphs": [
      "早鶑啼滑知寒薄，午馬休遲覺晝長。",
      "四海歡康幾務暇，簫韶時奉萬年觴。"
    ],
    "added_time": "2026-01-02 10:17:00"
  },
  {
    "source_file": "poet.song.34000.json",
    "title": "長安二月二十二日雪十韵",
    "author": "强至",
    "paragraphs": [
      "曉白乾坤靜，寒消氣候侵。",
      "麥滋堆壠疾，花沒聚枝深。",
      "浩蕩中春尾，昭蘇庶彙清。",
      "函關雙粉蝶，繡嶺一瑶林。",
      "鶴冷驚幽夢，鶑愁閟好音。",
      "拂衣輕點綴，落酒旋浮沉。",
      "門擁藏高卧，窗明照獨吟。",
      "飄時穿箔罅，積處值樓陰。",
      "南客增蕭索，東風助浸淫。",
      "年來交態淺，乘興欲誰尋。"
    ],
    "added_time": "2026-01-02 10:17:35"
  },
  {
    "source_file": "poet.song.34000.json",
    "title": "送度支劉郎中被旨赴闕",
    "author": "强至",
    "paragraphs": [
      "赴辟函關道，來時犯雪泥。",
      "今乘匹馬過，早見晚鶑啼。",
      "嶢闕兼程到，丹墀數日躋。",
      "一言知國器，三接是雲梯。",
      "小醜翻然順，靈珠自此稽。",
      "和戎須上策，議要合征西。"
    ],
    "added_time": "2026-01-02 10:17:35"
  },
  {
    "source_file": "poet.song.34000.json",
    "title": "次韵郡僚櫻桃之什",
    "author": "强至",
    "paragraphs": [
      "人說櫻桃美，誰知味特殊。",
      "顆勻圓更好，色麗賞還須。",
      "樹樹紅攢夏，年年價滿都。",
      "畏風應早摘，宜日稱晨敷。",
      "血滴春鵑淚，胎含火齊珠。",
      "透肌勝琥珀，爽口劇醍醐。",
      "怒目睛全赤，粧唇點誤粗。",
      "愛擎宜翠籠，登進合銀盂。",
      "秀實期先薦，流鶑莫漫圖。",
      "園林千百品，甘處後塵無。"
    ],
    "added_time": "2026-01-02 10:17:35"
  },
  {
    "source_file": "poet.song.161000.json",
    "title": "舟遇逆風有葉舟坐二小兒以一竿掛二笠代帆而來",
    "author": "袁說友",
    "paragraphs": [
      "小艇浮孤葦，垂髫識二童。",
      "巧將雙箬笠，快奪一帆風。",
      "去去漁歌裏，翩翩麥浪中。",
      "吳兒慣浮浪，早已逐飄蓬。"
    ],
    "added_time": "2026-01-02 10:18:34"
  },
  {
    "source_file": "poet.song.194000.json",
    "title": "遊涪州北巖",
    "author": "程公許",
    "paragraphs": [
      "恭惟同出自，斯文其在茲。",
      "白衣帝王師，古聞今所疑。",
      "慘澹涪江濱，烟雨寒無炊。",
      "一編洗心易，後學之蓍龜。",
      "學禪譙夫子，窺牆胡不麾。",
      "茲道貫三極，何曾限籓籬。",
      "柱史接武來，相望幾何時。",
      "舊隠勤汛掃，大書挺雄奇。",
      "江山著羈臣，千古同一悲。",
      "渠自氣浩然，何成復何虧。",
      "高堂儼遺像，寶墨鎸豐碑。",
      "往者不可作，搔首空涕洟。",
      "蕭蕭北巖松，悠悠我之思。"
    ],
    "added_time": "2026-01-02 10:18:34"
  },
  {
    "source_file": "poet.song.24000.json",
    "title": "奉答張寺丞再招遊薛園",
    "author": "韓維",
    "paragraphs": [
      "名都富游踐，所歷多異境。",
      "貪奇事穹覽，一過不再省。",
      "茲園獨勤來，三盡晝刻永。",
      "目清林葉凈，耳快石泉冷。",
      "如錢拾蟹殻，比針玩魚影。",
      "苦耽幽事樂，常使歸思耿。",
      "再招發新章，吾駕促當整。"
    ],
    "added_time": "2026-01-02 10:18:57"
  },
  {
    "source_file": "poet.song.171000.json",
    "title": "夏日南湖汎舟因過瓊華園六首  其三",
    "author": "張鎡",
    "paragraphs": [
      "兩岸人家水映門，誰知城裏有深村。",
      "照畦罌粟紅燈密，繞舍戎葵紫纈繁。"
    ],
    "added_time": "2026-01-02 10:19:23"
  },
  {
    "source_file": "poet.song.171000.json",
    "title": "夏日南湖汎舟因過瓊華園六首  其四",
    "author": "張鎡",
    "paragraphs": [
      "頭上雲忙雨欲來，箬篷還轉碧蘆隈。",
      "中流數點沾衣濕，便放西山夕照開。"
    ],
    "added_time": "2026-01-02 10:19:23"
  },
  {
    "source_file": "poet.song.171000.json",
    "title": "夏日南湖汎舟因過瓊華園六首  其五",
    "author": "張鎡",
    "paragraphs": [
      "詩思渾如昌歜苦，宦名那似朮羹香。",
      "朝來但聽霏微雨，自種叢榴怪石傍。"
    ],
    "added_time": "2026-01-02 10:19:23"
  },
  {
    "source_file": "poet.song.171000.json",
    "title": "夏日南湖汎舟因過瓊華園六首  其六",
    "author": "張鎡",
    "paragraphs": [
      "滑泥寧復問懷沙，且醉杯中琥珀霞。",
      "觸事背時還獨笑，安排明日取蝦蟆。"
    ],
    "added_time": "2026-01-02 10:19:23"
  },
  {
    "source_file": "poet.song.171000.json",
    "title": "即事  其一",
    "author": "張鎡",
    "paragraphs": [
      "池通幽澗碧如油，試水新鵝小拍浮。",
      "行過板橋花片落，被風邀上採菱舟。"
    ],
    "added_time": "2026-01-02 10:19:23"
  },
  {
    "source_file": "poet.song.207000.json",
    "title": "食生菜",
    "author": "白玉蟾",
    "paragraphs": [
      "殘風剩雨放春晴，久醉欲醒何由醒。",
      "枕上扶頭更解酲，五官六吏皆失寧。",
      "滿園萵苣間蔓青，火急掣鈴呼庖丁。",
      "細膾雨葉縷風莖，酢紅薑紫銀鹽明，豆臡麻膏和使成。",
      "食如辣玉兼甜冰，毛骨灑灑心泠泠。"
    ],
    "added_time": "2026-01-02 10:19:28"
  },
  {
    "source_file": "poet.song.160000.json",
    "title": "代秦幹上刑部張尚書  其二",
    "author": "楊冠卿",
    "paragraphs": [
      "平生報國劍鋩寒，萬里漂流困一簞。",
      "貧劇方思毛義檄，歸來却戴楚囚冠。",
      "解驂舊事無人繼，慟哭窮塗祗自嘆。",
      "倚伏循環知有待，春回寒谷在毫端。"
    ],
    "added_time": "2026-01-02 10:19:37"
  },
  {
    "source_file": "poet.song.102000.json",
    "title": "禪人并化主寫真求贊  其二二五",
    "author": "釋正覺",
    "paragraphs": [
      "髮白面黄，鼻直口方。",
      "雲水精神老，叢林氣味長。",
      "青蛇露時星爛爛，白鳥沒處煙蒼蒼。",
      "印空有據，印泥成章。",
      "家家門前柏樹子，豈獨趙州能對揚。"
    ],
    "added_time": "2026-01-02 10:20:16"
  },
  {
    "source_file": "poet.song.184000.json",
    "title": "和鮑縣尉",
    "author": "趙師秀",
    "paragraphs": [
      "留僧秋閣上，身自伴僧閑。",
      "潄齒臨寒水，焚香對遠山。",
      "野禽偷果去，童子借經還。",
      "餘興成詩句，高題屋柱間。"
    ],
    "added_time": "2026-01-02 10:22:33"
  },
  {
    "source_file": "poet.song.184000.json",
    "title": "喜徐道暉至",
    "author": "趙師秀",
    "paragraphs": [
      "嗜茶身益瘦，兼恐欲通仙。",
      "近作詩全少，閑成畫亦傳。",
      "瀟江風雪渡，嶽石姓名鎸。",
      "自接來消息，朝朝問客船。"
    ],
    "added_time": "2026-01-02 10:22:33"
  },
  {
    "source_file": "poet.song.102000.json",
    "title": "禪人并化主寫真求贊  其二三一",
    "author": "釋正覺",
    "paragraphs": [
      "冥冥而覺，全真絕學。",
      "海口自吞，駟舌須縮。",
      "圜混有光兮老蚌之胎，空同無物兮枯龜之殻。",
      "箇事而窮通，作家不啐啄。",
      "語出科模，用無稜角。",
      "叢林笑相看面也萎萎羸羸，三棒打不回頭也齷齷齪齪。"
    ],
    "added_time": "2026-01-02 10:23:00"
  },
  {
    "source_file": "poet.song.34000.json",
    "title": "謝知府少卿",
    "author": "强至",
    "paragraphs": [
      "賤僚尸屬邑，逾歲事雄藩。",
      "自視無尤異，何階計薦論。",
      "公爲千騎長，官復九卿尊。",
      "陞絀懸諸手，榮枯繫片言。",
      "俄收一介技，俾出大賢門。",
      "銳意推臣轂，剡章飛帝閽。",
      "先容掄散木，後澤浹孤根。",
      "立發韓灰燄，坐生鄒谷暄。",
      "泥塗漸霄漢，瓦礫變璵璠。",
      "倍喜非初望，難酬是厚恩。",
      "敢忘知己賜，况有寸心存。",
      "稱謝階墀阻，形留意欲奔。"
    ],
    "added_time": "2026-01-02 10:23:48"
  },
  {
    "source_file": "poet.song.103000.json",
    "title": "謝劉德謙惠疊翠峰詩",
    "author": "李若水",
    "paragraphs": [
      "我聞劉綱古仙子，此郎無乃渠耳孫。",
      "平生邱壑有真趣，脫口誤與兒輩論。",
      "杖藜乘興繞山腹，撥碎松影尋雲根。",
      "一拳疏翠萬巒足，見之驚喜雙頰溫。",
      "挈來珍護等完璧，浸以清泚供金盆。",
      "窗前細看坐忘食，冷碧尚带煙嵐痕。",
      "斗量明珠問君買，刮我十年塵眼昏。",
      "莫學衛公作癡計，苛戒直欲傳後昆。",
      "高懷脫落萬事細，一笑付余無吝言。",
      "手捫心玩挽歸興，夜來清夢驚哀猿。"
    ],
    "added_time": "2026-01-02 10:24:09"
  },
  {
    "source_file": "poet.song.103000.json",
    "title": "夜坐瓶忽成韻作詩記之",
    "author": "李若水",
    "paragraphs": [
      "虛堂夜坐燈微明，家無婢子誰學笙。",
      "徐而得之笑絕倒，數杴爐火圍短罌。",
      "君勢炎炎方得計，緣底不平爲此鳴。",
      "詩人耳冷教坊樂，蟲歌蛙吹聊娛情。",
      "天公有意慰酸冷，勺水便成鸞鳳聲。",
      "抽牽狂緒挽不斷，呼兒漉酒飛銀觥。",
      "須臾火盡竟何有，枕書酣卧衰顔頳。",
      "尚疑魂夢带餘想，齁齁鼻息旁人驚。"
    ],
    "added_time": "2026-01-02 10:24:09"
  },
  {
    "source_file": "poet.song.46000.json",
    "title": "和王定國",
    "author": "蘇軾",
    "paragraphs": [
      "離歌添唧唧，古曲擬行行。",
      "不作相隨燕，空吟久住鶑。",
      "瞢騰君上馬，寂寞我回城。",
      "明日東門外，空舟獨自橫。"
    ],
    "added_time": "2026-01-02 10:24:15"
  },
  {
    "source_file": "poet.song.207000.json",
    "title": "落梅",
    "author": "白玉蟾",
    "paragraphs": [
      "終日聽鶑語，商量一樹梅。",
      "看承花未了，排辦雨將來。"
    ],
    "added_time": "2026-01-02 10:24:16"
  },
  {
    "source_file": "poet.song.207000.json",
    "title": "春晴",
    "author": "白玉蟾",
    "paragraphs": [
      "宿靄縈餘凍，鬆陰挾嫩晴。",
      "朝來花萬福，鶑奏起居聲。"
    ],
    "added_time": "2026-01-02 10:24:16"
  },
  {
    "source_file": "poet.song.239000.json",
    "title": "早秋",
    "author": "文天祥",
    "paragraphs": [
      "隻影飄零天一涯，千秋摇落欲何之。",
      "朝看带緩方嫌瘦，夜怯衾單始覺衰。",
      "眼裏游從驚死別，夢中兒女慰生離。",
      "六朝無限江山在，搔首斜陽獨立時。"
    ],
    "added_time": "2026-01-02 10:26:17"
  },
  {
    "source_file": "poet.song.103000.json",
    "title": "震山巖",
    "author": "李若水",
    "paragraphs": [
      "翠石黏雲濕，寒巖带蘚深。",
      "樹函懷古意，水印讀書心。",
      "經濟神猶在，幽棲逕可尋。",
      "青氈吾舊物，稅駕卧山陰。"
    ],
    "added_time": "2026-01-02 10:26:32"
  },
  {
    "source_file": "poet.song.194000.json",
    "title": "春事無幾端居蕭索追懷成都舊遊慨然有賦",
    "author": "程公許",
    "paragraphs": [
      "憶昔吏錦城，寄隠雲水鄉。",
      "蕭散不任事，上官容我狂。",
      "短篷漾空明，舞棹歌滄浪。",
      "會心多勝友，一舉累十觴。",
      "芳春樂事饒，飛幰集寶坊。",
      "意行無定在，有花即相羊。",
      "馬蹄穿夜市，奚奴背詩囊。",
      "三年一炊黍，舊遊想微茫。",
      "誰知涪江濱，側翅不得翔。",
      "醉飲無與和，三歎熱中腸。",
      "雨晴好風景，輕輿便晚涼。",
      "亂絮撲晚靄，牡丹泫殘粧。",
      "春物能幾何，營巢燕飛忙。",
      "茶事迫榆火，餳膠催粥香。",
      "我本樂烟霞，失身縛簪裳。",
      "官曹幸云冷，詩債可不償。",
      "錦城未即去，十景茲難忘。",
      "安能窘邊幅，低頭甘鎖韁。",
      "升沈自天分，矯情恐有妨。",
      "借我白玉壺，爲君歌慨慷。"
    ],
    "added_time": "2026-01-02 10:26:33"
  },
  {
    "source_file": "poet.song.206000.json",
    "title": "淳祐七年丁未十一月朔蔡九軒自江東提刑歸抵家時三館諸公以風霜隨氣節河漢下文章分韻賦詩送別得河字",
    "author": "牟子才",
    "paragraphs": [
      "群玉之峰千丈高，太微左宇凌星河。",
      "承明著作記仙室，汗青芸香老研磨。",
      "瀛洲學士水蒼佩，清響戛擊諧雲和。",
      "我朝仁祖重茲選，涵養澤媲周菁莪。",
      "一時搜羅盡才傑，論事往往無譏訶。",
      "四賢景祐國之鎮，肯爲公議輕倒戈。",
      "當年棖觸鼎鼐意，愿與希文同謫播。",
      "慶曆一客傷衆客，醉飽過耳寧有他。",
      "文符搜索網打盡，謠詠可但仇傲歌。",
      "古來館閣有如此，勁氣金石相盪摩。",
      "能令皇圖聳天際，勢與泰華並嵯峨。",
      "南箕貝錦半天下，翻作采葛傷讒多。",
      "視若弁髦如土梗，甚者足蹋鯨海波。",
      "吁嗟此意久不作，遺響近續應非訛。",
      "西山有孫賸文采，二十八宿心包羅。",
      "芳菲彌章楚騷蕙，碩大且儼陳陂荷。",
      "峨冠蓬島兩冰暑，凌遡迤邐風玉珂。",
      "俯而就之豈不可，議論乃欲降妖魔。",
      "紀綱一疏有奇氣，幾微半語驅沉疴。",
      "手披逆鱗觸震電，心翼漢鼎扶羲娥。",
      "悠然群聵發深省，誦之穆若清風過。",
      "鳳凰肯啄我傷粟，騏驥豈飫天山禾。",
      "殿頭拜疏勇莫遏，指點歸問煙江蓑。",
      "要津未若急流退，苞栩孰與考槃過。",
      "使乎六轡詠柔耳，清節人士歌五紽。",
      "之齊出晝有時義，去就大抵師丘軻。",
      "蹇予覊旅生也後，頡頏蜚佩應殊科。",
      "前時連章乞身去，夜夢栩栩思珉璠。",
      "天高不聞心轉切，爲人豈忍甘婆娑。",
      "斧姦心事憂國念，大略相似柯伐柯。",
      "君今詢度我如執，啜其泣矣心謂何。",
      "君不見熙寧元祐國是易，未嘗俯仰惟東坡。",
      "又不見紹聖更張罹禍慘，百折不挫稱涪皤。",
      "世間富貴何足道，倏忽殆類赴燭蛾。",
      "妍者嫵媚姿夭冶，輕儇佻巧甘媕阿。",
      "甜淡祇腥八九息，酣寢喧鳴奏鼓鼉。",
      "諫君超然獨醒蘇，回首萬望蓬一窠。",
      "倘陪高風駕黄鵠，歸傲泉石間壁梭。",
      "俯傭魚鈎晚獲得，遠寄或可酬清哦。",
      "疎桐缺月漏初斷，鴻影縹緲還見麽。",
      "他年邂逅談舊事，撫掌一笑重呵呵。"
    ],
    "added_time": "2026-01-02 10:28:28"
  },
  {
    "source_file": "poet.song.217000.json",
    "title": "爲人賦橫舟二首  其二",
    "author": "陳容",
    "paragraphs": [
      "黄頭子，捩柁聽吾語。",
      "三老駕三翼，疊鼓峭帆看風色。",
      "一千水，歸黄河，世無客星泛靈槎。",
      "恒河水，波斯匿王母將去，六十年間成壞故。",
      "性無生滅河水似，黄面瞿曇以筏諭。",
      "長淮水，一箭許，邊城白骨多於土。",
      "年年調舟已成泥，壽蔡孤城付朝暮。",
      "岷江漢源天上來，一夕不保如風埃。",
      "重慶今爲天下首，漢中不復言規恢。",
      "朽木爲舟土爲楫，白波如山水皆立。",
      "當時商家畚築子，夢裏撐船濟川去。",
      "只今無夢豈無舟，水淺都非泊舟處。"
    ],
    "added_time": "2026-01-02 10:28:48"
  },
  {
    "source_file": "poet.song.160000.json",
    "title": "與鄂州都統張提刑  其一",
    "author": "楊冠卿",
    "paragraphs": [
      "五雲樓閣武昌宮，曾挫曹瞞百萬雄。",
      "今古興亡付流水，江山彈壓頼元戎。",
      "折衝尊俎笑談裏，極目關河指顧中。",
      "準擬明年會京洛，爲君沽酒醉春風。"
    ],
    "added_time": "2026-01-02 10:28:54"
  },
  {
    "source_file": "poet.song.34000.json",
    "title": "暮春伯憲留飲席上走筆戲成二首  其一",
    "author": "强至",
    "paragraphs": [
      "春從花際來，却向天邊去。",
      "鶑蝶空徘徊，尋春不知處。"
    ],
    "added_time": "2026-01-02 10:30:28"
  },
  {
    "source_file": "poet.song.35000.json",
    "title": "野竹亭",
    "author": "劉攽",
    "paragraphs": [
      "勁節四時好，此君常眼青。",
      "影摇金破碎，聲動玉瓏玲。",
      "方丈塵埃絕，高齋醉夢醒。",
      "由來謀野意，不異在林坰。"
    ],
    "added_time": "2026-01-02 10:33:29"
  },
  {
    "source_file": "poet.song.184000.json",
    "title": "中子山作",
    "author": "趙師秀",
    "paragraphs": [
      "城郭經寒近佛生，偶來高頂作山行。",
      "竹房冷落無僧在，獨倚闌干聽晚鶑。"
    ],
    "added_time": "2026-01-02 10:33:38"
  },
  {
    "source_file": "poet.song.24000.json",
    "title": "奉同原甫度支廳壁許道寧畫松",
    "author": "韓維",
    "paragraphs": [
      "長松盤青冥，鬰與窗戶對。",
      "許翁寫生意，獨得毫墨外。",
      "年侵日昏剝，拂拭自君輩。",
      "得非神物守，以待真賞會。",
      "翛然簿書暇，恍若巖壑內。",
      "舉手捫紫烟，側耳聽清籟。",
      "蒼林與老石，野性舊所愛。",
      "一從官都邑，茲遊頗乖背。",
      "慰此寤寐懷，典刑亦足頼。",
      "幸當掃塵壁，促駕我其邁。"
    ],
    "added_time": "2026-01-02 10:33:49"
  },
  {
    "source_file": "poet.song.25000.json",
    "title": "和微之飲楊路分家聽琵琶  其一",
    "author": "韓維",
    "paragraphs": [
      "酒熟梅香臘後天，春鶑巧囀忽當筵。",
      "共嗤白傅辛勤甚，萬喚千呼始上船。"
    ],
    "added_time": "2026-01-02 10:34:31"
  },
  {
    "source_file": "poet.song.161000.json",
    "title": "禱雨於保福寺是日大雨至",
    "author": "袁說友",
    "paragraphs": [
      "常暘爲虐勢流金，稽首長松幸屈臨。",
      "一佛等慈清苦海，衆生度厄浴甘霖。",
      "沛然而下期中熟，可以無饑免大祲。",
      "好雨㥄人愁抱釋，退思疇昔尚熏心。"
    ],
    "added_time": "2026-01-02 10:35:22"
  },
  {
    "source_file": "poet.song.112000.json",
    "title": "辭朝",
    "author": "胡銓",
    "paragraphs": [
      "不踏金堤新築沙，却尋寂寞紫雲家。",
      "一春絃管花間鳥，半夜笙歌水底蛙。",
      "榮悴安時猶竹柏，行藏有待豈匏瓜。",
      "獨醒正渴杯中物，薄薄茅柴亦勝茶。"
    ],
    "added_time": "2026-01-02 10:35:24"
  },
  {
    "source_file": "poet.song.112000.json",
    "title": "家訓",
    "author": "胡銓",
    "paragraphs": [
      "悲哉爲儒者，力學不知疲。",
      "觀書眼欲暗，秉筆手生胝。",
      "無衣兒號寒，絕糧妻啼饑。",
      "文思苦冥搜，形容長枯羸。",
      "俯仰多迍邅，屢受胯下欺。",
      "十舉方一第，雙鬢已如絲。",
      "丈夫老且病，焉用富貴爲。",
      "可憐少壯日，適在貧賤時。",
      "沉沉朱門宅，中有乳臭兒。",
      "狀貌如婦人，光瑩膏粱肌。",
      "襁褓襲世爵，門承勳戚資。",
      "前庭列嬖僕，出入相追隨。",
      "千金辦月廩，萬錢供賞支。",
      "後堂擁姝姬，早夜同笑嬉。",
      "錯落開珠翠，艷輝沃膏脂。",
      "粧飾及鷹犬，繪綵至薔薇。",
      "青春付杯酒，白日消枰棋。",
      "守俸還酒債，堆金選娥眉。",
      "朝從博徒飲，暮赴娼樓期。",
      "逢人說門閥，樂性惟珍奇。",
      "絃歌恣娛燕，繒綺飾容儀。",
      "田園日脧削，戶門日傾隳。",
      "聲色遊戲外，無餘亦無知。",
      "帝王是何物，孔孟果爲誰。",
      "咄哉驕矜子，於世奚所裨。",
      "不思厥祖父，亦曾寒士悲。",
      "辛苦擢官仕，錙銖積家基。",
      "期汝長富貴，豈意遽相衰。",
      "儒生反堅耐，貴遊多流離。",
      "興亡等一瞬，焉須嗟而悲。",
      "吾宗二百年，相承惟禮詩。",
      "吾早仕天京，聲聞已四馳。",
      "樞庭皂囊封，琅玕肝膽披。",
      "但知尊天王，焉能臣戎夷。",
      "新州席未煖，珠崖早窮覊。",
      "輒作賈生哭，謾興梁士噫。",
      "仗節擬蘇武，賡騷師楚纍。",
      "龍飛覩大人，忽詔衡陽移。",
      "帝曰爾胡銓，無事久棲遲。",
      "生還天所相，直諒時所推。",
      "更當勉初志，用爲朕倚毗。",
      "一月便十遷，取官如摘髭。",
      "記言立螭坳，講幄坐龍帷。",
      "草麻賜蓮炬，陟爵銜金巵。",
      "巡邊輒開府，御筆親標旗。",
      "精兵三十萬，指顧勞呵麾。",
      "聞名已宵遁，奏功靖方陲。",
      "歸來笳鼓競，虎拜登龍墀。",
      "詔加端明職，賜第江之湄。",
      "自喜可佚老，主上復勤思。",
      "專禮逮白屋，悲非吾之宜。",
      "四子還上殿，擁笏腰带垂。",
      "父子拜前後，兄弟融愉怡。",
      "誠由積善致，玉音重奬咨。",
      "資殿尊職隆，授官非由私。",
      "吾位等公相，吾年將期頤。",
      "立身忠孝門，傳家清白規。",
      "但願後世賢，努力勤撐持。",
      "把琖吸明月，披襟招凉颸。",
      "醉墨雖欹斜，是爲子孫貽。"
    ],
    "added_time": "2026-01-02 10:35:24"
  },
  {
    "source_file": "poet.song.112000.json",
    "title": "劉仙巖",
    "author": "胡銓",
    "paragraphs": [
      "縣崖怪石水潺潺，宜有神龍隠此間。",
      "窮勝不妨歸險洞，尋春那止看羣山。",
      "攀龍行即天邊去，躍馬聊同野外還。",
      "好景良辰適相會，一樽好共水雲閒。"
    ],
    "added_time": "2026-01-02 10:35:24"
  },
  {
    "source_file": "poet.song.112000.json",
    "title": "永興觀",
    "author": "胡銓",
    "paragraphs": [
      "連雲宿麥團碧浪，綴草落花成錦窠。",
      "我來欲覓種桃者，獵獵空存庭下莎。"
    ],
    "added_time": "2026-01-02 10:35:24"
  },
  {
    "source_file": "poet.song.112000.json",
    "title": "噴雪泉",
    "author": "胡銓",
    "paragraphs": [
      "廬峯潄玉舊傳名，今見青原噴雪成。",
      "兩處山川肯相下，洗除塵垢一時清。"
    ],
    "added_time": "2026-01-02 10:35:24"
  },
  {
    "source_file": "poet.song.46000.json",
    "title": "歸來引送王子立歸筠州",
    "author": "蘇軾",
    "paragraphs": [
      "歸去來兮，世不汝求胡不歸。",
      "洶北望之橫流兮，渺西顧之塵霏。",
      "紛野馬之决驟兮，幸余首之未鞿。",
      "出彭城而南騖兮，眷丘隴而增欷。",
      "亂清淮而俯鑒兮，驚昔容之是非。",
      "念東坡之遺老兮，輕千里而款余扉。",
      "共雪堂之清夜兮，攬明月之餘輝。",
      "曾雞黍之未熟兮，嘆空室之伊威。",
      "我挽袖而莫留兮，僕夫在門歌式微。",
      "歸去來兮，路渺渺其何極。",
      "將稅駕於何許兮，北江之南，南江之北。",
      "于此有人兮，儼峨峨其豐碩。",
      "孰居約而爾肥兮，非糠覈其何食。",
      "久抱一而不試兮，愈溫溫而自克。",
      "吾居世之荒浪兮，視昏昏而聽默默。",
      "非之子莫振吾過兮，久不見恐自賊。",
      "吾欲往而道無由兮，子何畏而不即。",
      "將以彼爲玉人兮，以子爲之璞也。"
    ],
    "added_time": "2026-01-02 10:35:56"
  },
  {
    "source_file": "poet.song.46000.json",
    "title": "清溪詞",
    "author": "蘇軾",
    "paragraphs": [
      "大江南兮九華西，泛秋浦兮亂清溪。",
      "水渺渺兮山無蹊，路重複兮居者迷。",
      "爛青紅兮粲高低，松十里兮稻千畦。",
      "山無人兮雲朝躋，靄濛濛兮渰凄凄。",
      "嘯林谷兮號水泥，走鼪鼯兮下鳧鷖。",
      "忽孤壘兮隠重堤，杳冥茫兮聞犬雞。",
      "鬰萬瓦兮鳥翼齊，浮軒楹兮飛棋枅。",
      "雁南歸兮寒蜩嘶，弄秋水兮挹玻璃。",
      "朝市合兮雜髦齯，挾簞瓢兮佩鋤犁。",
      "鳥獸散兮相扶携，隠驚雷兮騖長霓。",
      "望翠微兮古招提，掛木杪兮翔雲梯。",
      "若有人兮悵幽棲，石爲門兮雲爲閨。",
      "塊虛堂兮法喜妻，呼猿狙兮子鹿麛。",
      "我欲往兮奉杖藜，獨長嘯兮謝阮嵇。"
    ],
    "added_time": "2026-01-02 10:35:56"
  },
  {
    "source_file": "poet.song.113000.json",
    "title": "又和謝良輔惠箭筍",
    "author": "吳芾",
    "paragraphs": [
      "卜得幽居山繞屋，四圍景物何紛鬰。",
      "門前掩映百垂楊，牆裏回環萬修竹。",
      "風來花氣競薰人，日出鳥聲渾滿谷。",
      "簷前花樹盡堪攀，砌下清泉常可掬。",
      "暮年得此復何求，但閉柴荆理松菊。",
      "客至草草具杯盤，隨分烹炮薦魚肉。",
      "野人頗厭近腥羶，長苦春蔬餐不足。",
      "固知竹箭已抽萌，玉筯瓊簪破苔綠。",
      "非君好事遠寄將，安得今朝充我腹。",
      "禮勤意厚已難當，仍出長篇相付囑。",
      "嗟予樸拙豈知詩，祇覺珠璣照雙目。",
      "朝吟夕詠自忘疲，雖欲安眠眠不熟。",
      "起來爛煮飽枯腸，盡却韭葅并豆粥。",
      "人生嗜好固不同，此味定知人共欲。",
      "第慚作報乏瓊瑶，惡語雖多漫盈牘。"
    ],
    "added_time": "2026-01-02 10:36:37"
  },
  {
    "source_file": "poet.song.113000.json",
    "title": "哭元帥宗公澤",
    "author": "吳芾",
    "paragraphs": [
      "嗚呼哀哉元帥公，百世一人不易逢。",
      "堂堂天下想風采，心如鐵石氣如虹。",
      "正色立朝不顧死，半生常在謫籍中。",
      "真金百鍊愈不變，流水萬折歸必東。",
      "落落奇才世莫識，欲知勁草須疾風。",
      "維時中原丁禍亂，塵氛漲天天濛濛。",
      "衆人畏縮公獨奮，毅然來建中興功。",
      "雄圖一定百廢舉，復見南陽起卧龍。",
      "嗚呼哀哉元帥公，翩然遺世何匆匆。",
      "無乃天上亦乏才，故促我公還帝宮。",
      "公還帝宮應有用，何忍坐視四海窮。",
      "吁哉四海正困窮，興仆植僵頼有公。",
      "公雖居東都，天下日望公登庸。",
      "公今既云亡，天下不知何時康。",
      "正如濟巨川，中流失舟航。",
      "當今士夫豈無人，請問誰有公器業，誰如公忠良。",
      "公雖不爲相，德望震要荒。",
      "公雖非世將，威稜讋豺狼。",
      "偉哉奇節冠今古，我試一二聊鋪張。",
      "靖康元年冬，敵人正披猖。",
      "廟堂驚失色，愁覩赤白囊。",
      "公首慨然乞奉使，欲以口伐定擾攘。",
      "朝廷是時未知公，公之蚤志不獲償。",
      "憂國耿耿思自效，再乞守土河之旁。",
      "命下得磁州，翌日徑束裝。",
      "下車未三日，邊騎已及疆。",
      "敵人聞之亟退舍，匹馬不敢臨城隍。",
      "頃之得兵數十萬，康邸頼公王業昌。",
      "及公領留守，北顧寬吾王。",
      "恩威兩得所，春雨兮秋霜。",
      "餘刃曾不勞，危弱成安强。",
      "姦雄悉膽落，誰敢亂紀綱。",
      "嗚呼哀哉公死矣，民今有粟安得嘗。",
      "狙詐乘我虛，近復陷洛陽。",
      "洛陽去東都，雉堞遥相望。",
      "不聞敢侵犯，豈是軍無糧。",
      "祇畏我公霹靂手，氣懾不復思南翔。",
      "嗚呼哀哉公死矣，秋高馬肥誰與防。",
      "天子久東狩，去冬幸維揚。",
      "都人心戀主，謂言何相忘。",
      "朝夕望回輦，斷腸還斷腸。",
      "公獨以死請，再請意愈剛。",
      "嗚呼哀哉公死矣，萬乘何當歸大梁。",
      "咄咄食肉人，尚踵蔡與王。",
      "姦諛蔽人主，痛毒流萬邦。",
      "人怨天且怒，意氣猶洋洋。",
      "所冀我公當軸日，盡死此曹膏劍鋩。",
      "嗚呼哀哉公死矣，始知國病在膏肓。",
      "我公我公經濟才，設施曾未竟所長。",
      "但留英聲與後世，永與日月爭輝光。",
      "此死於公亦何憾，顧我但爲天下傷。",
      "我聞天下哭公者，哀痛不翅父母喪。",
      "父母生我而已耳，豈能保我身無殃。",
      "邦人此時失所依，波迸東下紛蒼黄。",
      "我公我公不復見，秋風在處生淒涼。",
      "百身儻可贖，我願先以微軀當。",
      "靈丹儻可活，我願萬金購其方。",
      "彷徨愧無起公計，安得長喙號穹蒼。",
      "嗚呼哀哉元帥公，太平時節君不容。",
      "及至艱難君始用，民之無祿天不容。",
      "嗚呼哀哉元帥公，古來有生皆有終。",
      "唯公存亡係休戚，千年萬口長怨恫。",
      "嗟我草茅一賤士，念此抑鬰氣拂胸。",
      "銜哀揮涕何有極，願以此詩銘鼎鍾。"
    ],
    "added_time": "2026-01-02 10:36:37"
  },
  {
    "source_file": "poet.song.113000.json",
    "title": "釋奠禮畢偶得數語呈廣文兼簡諸生",
    "author": "吳芾",
    "paragraphs": [
      "黌舍修方畢，還欣祭服成。",
      "豆籩羅庶品，環佩出新聲。",
      "已見威儀肅，更須經術明。",
      "願言俱努力，看即奮鵬程。"
    ],
    "added_time": "2026-01-02 10:36:37"
  },
  {
    "source_file": "poet.song.113000.json",
    "title": "學中諸士子惠和篇復次韵爲謝",
    "author": "吳芾",
    "paragraphs": [
      "欲爲多士勸，聊綴五言成。",
      "乃得瓊瑶報，仍聞韶頀聲。",
      "塵襟因頓豁，老眼爲增明。",
      "有句能如此，何憂萬里程。"
    ],
    "added_time": "2026-01-02 10:36:37"
  },
  {
    "source_file": "poet.song.113000.json",
    "title": "二月晦日勸耕石城三首  其一",
    "author": "吳芾",
    "paragraphs": [
      "春曉喜新晴，聊爲野外行。",
      "殘花紅雨亂，垂柳綠絲輕。",
      "路入藏雲寺，山圍走馬城。",
      "空餘懷古意，往事與誰評。"
    ],
    "added_time": "2026-01-02 10:36:37"
  },
  {
    "source_file": "poet.song.102000.json",
    "title": "禪人并化主寫真求贊  其二八五",
    "author": "釋正覺",
    "paragraphs": [
      "默默無思，閒閒不羈。",
      "秋濯星河色，風吹月蕩漪。",
      "二儀前是我，萬像裏名誰。",
      "似難去取，决定相隨。"
    ],
    "added_time": "2026-01-02 10:38:05"
  },
  {
    "source_file": "poet.song.113000.json",
    "title": "二月晦日勸耕石城三首  其三",
    "author": "吳芾",
    "paragraphs": [
      "兀坐無聊頼，所期懷抱開。",
      "偶驅千騎出，還得十朋來。",
      "遣興非無句，消愁亦有杯。",
      "此心終不樂，祇是憶天台。"
    ],
    "added_time": "2026-01-02 10:38:20"
  },
  {
    "source_file": "poet.song.229000.json",
    "title": "兒子咸畫鴈老人作江天仍作詩命咸書卷上",
    "author": "龔開",
    "paragraphs": [
      "朔方六月猶有雪，江南十月冰未結。",
      "鴈門一夜起秋風，飛到江南未八月。",
      "江南處處多稻粱，景物何獨爲瀟湘。",
      "沙汀月暗漁火起，警奴一夜空荒忙。",
      "休言汝肉不登俎，全身已被家兒取。",
      "猶幸先生有愛心，放汝長江得容與。"
    ],
    "added_time": "2026-01-02 10:38:49"
  },
  {
    "source_file": "poet.song.161000.json",
    "title": "張守招飲",
    "author": "袁說友",
    "paragraphs": [
      "春風吹作萬家春，誰得聯鑣從使君。",
      "微徑問花同載酒，深堂剪燭細論文。",
      "王郎把臂簪仍盍，嚴老呼舟首又分。",
      "安得雲龍隨上下，佳辰不復歎離羣。"
    ],
    "added_time": "2026-01-02 10:39:27"
  },
  {
    "source_file": "poet.song.170000.json",
    "title": "送陳池州十二韻",
    "author": "徐照",
    "paragraphs": [
      "急詔下林間，天教公未閑。",
      "虎符重領郡，鴛序暫離班。",
      "道直言皆壯，心和鬢不斑。",
      "紫騮曾識駕，白羽可平姦。",
      "邊地塵初靜，鄰邦化匪艱。",
      "前途從吏接，後乘約僧還。",
      "旗影明寒水，梅花動曉關。",
      "下車逢日吉，滌印破春慳。",
      "惠政流人至，清吟俗事刪。",
      "條依蕭守跡，仙認竇君顔。",
      "千古同歌袴，期年即賜環。",
      "敢云能下榻，同看九華山。"
    ],
    "added_time": "2026-01-02 10:40:00"
  },
  {
    "source_file": "poet.song.217000.json",
    "title": "遊春",
    "author": "羅與之",
    "paragraphs": [
      "春濃無處不相宜，草暖雲昏二月時。",
      "蝶舞花梢風細細，鶑啼柳底日遲遲。",
      "模將景物歸詩卷，判得光陰付酒巵。",
      "箇裏各隨人有得，五陵豪俠豈能私。"
    ],
    "added_time": "2026-01-02 10:40:01"
  },
  {
    "source_file": "poet.song.25000.json",
    "title": "題招提院靜照堂",
    "author": "韓維",
    "paragraphs": [
      "道人幽棲地，瀟灑臨江湖。",
      "江湖置外物，妙觀造無餘。",
      "匆匆從世役，沒沒已爲愚。",
      "何况毫髪間，計畫窮萬殊。",
      "檻外薝蔔林，几前沈水爐。",
      "世人欲問道，指象聊躊躕。"
    ],
    "added_time": "2026-01-02 10:40:48"
  },
  {
    "source_file": "poet.song.229000.json",
    "title": "東錢湖",
    "author": "王應麟",
    "paragraphs": [
      "湖草青青湖水平，酒航西渡入空明。",
      "月波夜靜銀浮鏡，霞嶼春深錦作屏。",
      "丞相祠前惟古柏，讀書臺上但啼鶑。",
      "年年謝豹花開日，猶有遊人作伴行。"
    ],
    "added_time": "2026-01-02 10:41:37"
  },
  {
    "source_file": "poet.song.216000.json",
    "title": "偈頌一百三十六首  其八四",
    "author": "釋惟一",
    "paragraphs": [
      "赤肉團上，有一無位真人。",
      "眼裡耳裏，鼻裡口裡，頻頻出入，出入頻頻。",
      "能言能喚，能屈能伸。",
      "能好能惡，能喜能嗔。",
      "諸人若也未曾證據，便請證據，集雲今日爲汝保任。"
    ],
    "added_time": "2026-01-02 10:41:38"
  },
  {
    "source_file": "poet.song.194000.json",
    "title": "重陽後一日親友會飲於滄洲以初九未成旬重陽即此辰探韻得初未二字  其一",
    "author": "程公許",
    "paragraphs": [
      "雅志厭闤闠，考槃樂郊墟。",
      "言歸憩桑梓，不憚躬拮据。",
      "歲晚此棲宿，佳氣鬰扶輿。",
      "淫雨度陽節，晴雲吐月梳。",
      "獨酌良亦佳，所思在羣居。",
      "晨興喜復晴，草具何可徐。",
      "黄花有餘馥，白酒無多儲。",
      "清灘蟄雷吼，輕霞綵幄舒。",
      "翳然林水間，舒嘯天籟虛。",
      "雪髯醉先起，衆賓且躊躇。",
      "人生有定分，適意不願餘。",
      "衣食粗能給，吾當賦遂初。",
      "相期晚節堅，結社同樵漁。"
    ],
    "added_time": "2026-01-02 10:42:42"
  },
  {
    "source_file": "poet.song.194000.json",
    "title": "過房公湖臨發廣文載酒登南樓聽隠士陳希逸彈琴讀鴈湖先生詩及悅齋先生賦",
    "author": "程公許",
    "paragraphs": [
      "湖蕩匝城府，堤柳一徑通。",
      "森戟晝漏永，闃如墟野中。",
      "掣鈴三日留，鬰鬰殊寡悰。",
      "登埤展遐眺，盪我磊磈胸。",
      "溝畦磨衲麗，烟蕪圖采工。",
      "廣文一尊酒，邂逅清賞同。",
      "慨昔石林老，小駐雙旌紅。",
      "燕坐鳬鶩退，行散龜鶴從。",
      "得句陵子美，高世猶房公。",
      "想此據胡牀，長嘯延清風。",
      "想此躡珠履，和月吸酒鍾。",
      "想此援采毫，醉題揖遥峰。",
      "想此披綺裘，憑高目征鴻。",
      "逸駕渺難追，風光爲誰容。",
      "空餘翰墨香，披拂葭葦叢。",
      "翠琰子由賦，正聲響笙鏞。",
      "千年古徐州，綺疏貫晴虹。",
      "過眼不再讀，恨我性識蒙。",
      "喬木噪晚鴉，低囘馬首東。",
      "綠綺有餘韻，因之訊仙翁。"
    ],
    "added_time": "2026-01-02 10:42:42"
  },
  {
    "source_file": "poet.song.194000.json",
    "title": "送安少愚下第東歸",
    "author": "程公許",
    "paragraphs": [
      "去年遊凌雲，傳觀一篇書。",
      "問客誰所作，作者安少愚。",
      "少愚賓城人，萬里走東吳。",
      "憫俗日搶攘，正途欲荒蕪。",
      "磊塊不能平，憂憤何當攄。",
      "推枕一長歎，落筆萬字餘。",
      "才難繆取舍，政棼費爬梳。",
      "國讎不可忘，儲德要力扶。",
      "肝膈無留藏，首末詳繹鋪。",
      "吾豈貪狥名，致主於唐虞。",
      "書成詣匭投，甘心斧鉞誅。",
      "九天隔雲雨，萬目爭睢盱。",
      "聖恩不忍殺，放使歸田廬。",
      "我心日起敬，未見長欷歔。",
      "今年科詔頒，君來試成都。",
      "邂逅忽傾蓋，名下信不虛。",
      "貌不踰中人，若爲膽滿軀。",
      "革囊三尺劍，束書一蹇馿。",
      "蹙頞談世事，抵掌嗤俗儒。",
      "慨慷三策陳，傲睨衆口諛。",
      "諸公眼如月，誰遣紫奪朱。",
      "少愚囅然笑，得失毫髮如。",
      "行止諒由天，通塞何關渠。",
      "歸歟三間茅，搜我萬卷儲。",
      "抱膝梁父吟，曲肱味道腴。",
      "雅志期古人，昂昂千里駒。",
      "安能徇衆兆，汎汎水中鳬。",
      "今晨忽叩門，謁我摻執袪。",
      "劇談重激昂，欲去仍踟躕。",
      "時俗競佻巧，捷徑爭馳趨。",
      "悅耳或爲忠，仕道寧免迂。",
      "啗以鼎食味，誘以蛾眉姝。",
      "煌煌萬釘饒，翼翼潭府居。",
      "衆醉日以酣，獨立誰爲徒。",
      "世豈有巢由，甘受泥滓汙。",
      "或俛首州縣，或遁跡樵漁。",
      "顧謂今乏材，毋乃幾厚誣。",
      "失計如我輩，苟爲五斗驅。",
      "有志困風塵，浮沉非故吾。",
      "思昔新法行，士有鄭介夫。",
      "斥監安上門，憤世膽氣粗。",
      "一朝勾驛傳，奏疏列畫圖。",
      "天子惻然感，民力幾少蘇。",
      "九原凜如生，千載足起予。",
      "荆舒最護短，植黨盤要途。",
      "如何職冗賤，九關許叫呼。",
      "偪仄復偪仄，視今良可吁。",
      "喧然衆楚咻，甘作嬴秦拘。",
      "所以見君子，羞汗如隕珠。",
      "牛驥不同皁，雞鳳寧同笯。",
      "要當操此心，聖賢爲範模。",
      "借問蘭玉棄，如何蕭艾敷。",
      "詩成爲君歌，臨風怳喑嗚。",
      "向來清廟瑟，忍濫齊門竽。"
    ],
    "added_time": "2026-01-02 10:42:42"
  },
  {
    "source_file": "poet.song.102000.json",
    "title": "禪人并化主寫真求贊  其二九八",
    "author": "釋正覺",
    "paragraphs": [
      "野雪髮鬚，秋山肌膚。",
      "物齊芳蝶夢，情盡露蟬枯。",
      "跡弭水歸海，光回星轉樞。",
      "言前薦得猶封殻，喝下承當又觸途。",
      "天上天下，只箇規模。"
    ],
    "added_time": "2026-01-02 10:42:45"
  },
  {
    "source_file": "poet.song.102000.json",
    "title": "禪人并化主寫真求贊  其三○二",
    "author": "釋正覺",
    "paragraphs": [
      "雪髮霜鬚，風袖煙裾。",
      "空殻累於可卜，木蠹偶以成書。",
      "豹霧之虎，龍雷之魚。",
      "變化復何日，升騰似有初。",
      "舊時行履故然改，向道而今井覷驢。"
    ],
    "added_time": "2026-01-02 10:42:45"
  },
  {
    "source_file": "poet.song.217000.json",
    "title": "尋芳",
    "author": "羅與之",
    "paragraphs": [
      "尋芳自勒青絲鞚，日暖烟濃春意重。",
      "晚來被酒卧花陰，流鶑喚醒東風夢。"
    ],
    "added_time": "2026-01-02 10:43:04"
  },
  {
    "source_file": "poet.song.161000.json",
    "title": "遊滄浪亭",
    "author": "袁說友",
    "paragraphs": [
      "出門猶未識滄浪，勝日能銷一詠觴。",
      "綠障千巒森羽戟，翠綃十頃颭池塘。",
      "清談杖履窮幽徑，歸路籃輿带夕陽。",
      "豈是此纓無地濯，可憐長說簿書忙。"
    ],
    "added_time": "2026-01-02 10:43:07"
  },
  {
    "source_file": "poet.song.46000.json",
    "title": "龍山補亡  其一",
    "author": "蘇軾",
    "paragraphs": [
      "征西天府，重九令節。",
      "駕言龍山，宴凱羣哲。",
      "壺歌雅奏，緩带輕帢。",
      "胡爲中觴，一笑粲發。",
      "楩楠競秀，榆柳獨脫。",
      "驥騄交騖，駑蹇先蹶。",
      "楚狂醉亂，隕帽莫覺。",
      "戎服囚首，枯顱茁髮。",
      "惟明將軍，度量豁達。",
      "容此下士，顛倒冠襪。",
      "宰夫揚觶，兕觥舉罰。",
      "請歌相鼠，以侑此爵。"
    ],
    "added_time": "2026-01-02 10:43:24"
  },
  {
    "source_file": "poet.song.25000.json",
    "title": "春日有感",
    "author": "李孝先",
    "paragraphs": [
      "雨斂輕寒淑氣回，曉街清霽斷浮埃。",
      "風高柳倦終朝舞，歲閏花遲數日開。",
      "歸夢每逾千里去，遠書新過萬山來。",
      "旅情宦况都無頼，强對韶輝殢酒杯。"
    ],
    "added_time": "2026-01-02 10:43:28"
  },
  {
    "source_file": "poet.song.113000.json",
    "title": "和左達功春日見寄二首  其二",
    "author": "吳芾",
    "paragraphs": [
      "萬方多難日，千里故人心。",
      "酒社知誰在，詩盟阻重尋。",
      "鶑啼空日暮，花落又春深。",
      "我去慚無計，何年許見臨。"
    ],
    "added_time": "2026-01-02 10:43:57"
  },
  {
    "source_file": "poet.song.113000.json",
    "title": "和何倅與林大任韵二首  其二",
    "author": "吳芾",
    "paragraphs": [
      "久欲尋高隠，今朝信馬行。",
      "閑看花上蝶，靜聽柳間鶑。",
      "披豁塵襟盡，從容樂事並。",
      "醉來猶有恨，未許見傾城。"
    ],
    "added_time": "2026-01-02 10:43:57"
  },
  {
    "source_file": "poet.song.239000.json",
    "title": "六歌  其五",
    "author": "文天祥",
    "paragraphs": [
      "有妾有妾今何如，大者手將玉蟾蜍，次者親抱汗血駒。",
      "晨粧靚服臨西湖，英英雁落飄璚琚。",
      "風花飛墜鳥鳴呼，金莖沆瀣浮汙渠。",
      "天摧地裂龍鳳殂，美人塵土何代無。",
      "嗚呼五歌兮歌鬰紆，爲爾遡風立斯須。"
    ],
    "added_time": "2026-01-02 10:44:16"
  },
  {
    "source_file": "poet.song.184000.json",
    "title": "夜讀杜詩四十韻",
    "author": "蘇泂",
    "paragraphs": [
      "夜讀老杜詩，如對老杜面。",
      "此翁歷艱難，往往詩中見。",
      "曩吾游川蜀，所恨年數淺。",
      "草堂聞無人，正在成都縣。",
      "斷碑蝕苔蘚，捫讀知幾遍。",
      "尋思隠其下，終日弄書卷。",
      "庶幾平生心，所得未應偭。",
      "親庭宦行在，歸計乖初願。",
      "言瞻浣花里，巵水乃缺獻。",
      "人間畫圖樣，皮骨怪豐腆。",
      "京華四十載，褐短更馿蹇。",
      "至今彼堂上，唇綻齒微現。",
      "獨餘雙眸子，利若秋江剪。",
      "因何太瘦生，貧賤恐不免。",
      "耒陽一臠炙，飲食知味鮮。",
      "後人美肴膳，出語穢蝦蜆。",
      "那知獨角龍，妙用天行健。",
      "至其得意處，力斡造物轉。",
      "神雷破潛穴，霹靂飛雨片。",
      "武夫荷戈戰，颯沓旂鼓偃。",
      "蛟鼉呿波浪，宗廟羅黻冕。",
      "鞭車甫平陸，梯磴忽絕巘。",
      "又如虛空內，一氣互游衍。",
      "有足恣馳驅，不行渠自遠。",
      "蒼茫鬼神會，慘慘顔狀變。",
      "春榮與秋悴，時節隨晦顯。",
      "鳳鳴朝陽桐，諸鳥徒巧囀。",
      "關雎樂不淫，小弁親不怨。",
      "此身付天地，寧作青紫楦。",
      "低頭向嚴武，陵辱非所便。",
      "百年稟忠孝，句法老益練。",
      "君看夔州作，大冶金百鍊。",
      "麟經示褒貶，比物足懲勸。",
      "蜀山上摩天，蜀水下如線。",
      "山川藴精異，翁句麗而典。",
      "荒郊夜徂半，隔巷聞驚犬。",
      "分明夢見翁，握手一笑倩。",
      "殷勤得軟語，意若深予眷。",
      "文章致隆貴，嗤點到羣彥。",
      "何當同宗文，相與携筆研。"
    ],
    "added_time": "2026-01-02 10:45:58"
  },
  {
    "source_file": "poet.song.34000.json",
    "title": "觀仲靈久雨詩且道余與公濟吟從之意輒次韵奉和二首  其二",
    "author": "强至",
    "paragraphs": [
      "吟思那知歲月新，初鶑啼雨早經旬。",
      "娟娟野竹通寒水，洗洗江梅冷照人。",
      "鷲嶺並游勞夢寐，虎溪一笑尚參辰。",
      "千金褒字形篇尾，迹未相同意已親。"
    ],
    "added_time": "2026-01-02 10:46:12"
  },
  {
    "source_file": "poet.song.161000.json",
    "title": "和忠父于先生西湖韻",
    "author": "袁說友",
    "paragraphs": [
      "先生擺脫世間緣，老去猶堪十萬錢。",
      "氣節向來投匭意，風流今識詠梅篇。",
      "飽聞東閤掄材久，未許西湖對客眠。",
      "聖主如天懷讜論，只今此席爲君前。"
    ],
    "added_time": "2026-01-02 10:46:29"
  },
  {
    "source_file": "poet.song.25000.json",
    "title": "雙檜聯句",
    "author": "李周",
    "paragraphs": [
      "古宇列雙檜，森鬰欹檐角。",
      "高幹若偃蓋，低枝羅翠幄。",
      "葉硬攢猬毛，子圓如雀殻。",
      "盤根雖輪囷，呈才終卓犖。",
      "枯冬傲霜雪，炎夏宜雨雹。",
      "蒼皮繞龍蛇，危巔巢鸑鷟。",
      "歲寒知後凋，清風到先覺。",
      "月涵煙影孤，雨溜苔蘚駁。",
      "願逢繁輅用，勿使爲榱桷。",
      "春姿筆工偷，風韵溪虎學。",
      "松筠比節操，蟲鳥敢蠹啄。",
      "黛色晚山分，清香朝露濯。",
      "桃李耻妖饒，椅梧羞齷齪。",
      "俗名强雌雄，奇勝重古樸。",
      "氣勢已千尋，栽培從一握。",
      "五松慚忝位，秦封受殊渥。"
    ],
    "added_time": "2026-01-02 10:47:24"
  },
  {
    "source_file": "poet.song.229000.json",
    "title": "贊鄭貞娘",
    "author": "陳贊",
    "paragraphs": [
      "宋主南奔閩海頭，至元鐵騎震山丘。",
      "守臣不識歸降耻，處女獨懷污辱羞。",
      "雲氣古今和恨結，潮聲日夜带哀流。",
      "死生大義須臾事，留取芳名幾百秋。"
    ],
    "added_time": "2026-01-02 10:48:15"
  },
  {
    "source_file": "poet.song.184000.json",
    "title": "春歌",
    "author": "蘇泂",
    "paragraphs": [
      "山人昨日到，野棠連夜開。",
      "啼鵑背山去，流鶑度水來。",
      "草長留款步，花殘勸餘盃。",
      "於焉早復暮，行坐摘青梅。"
    ],
    "added_time": "2026-01-02 10:48:47"
  },
  {
    "source_file": "poet.song.113000.json",
    "title": "用王龜齡韵題五柳堂",
    "author": "吳芾",
    "paragraphs": [
      "久矣斯堂廢，重興頼有公。",
      "雙溪修故事，五柳振遺風。",
      "頓覺烟光好，端由氣味同。",
      "莫言官獨冷，長在綠陰中。"
    ],
    "added_time": "2026-01-02 10:49:02"
  },
  {
    "source_file": "poet.song.160000.json",
    "title": "和浙憲同諸公遊梅園  其一",
    "author": "趙善括",
    "paragraphs": [
      "梓里德星聚，寶馬如雲屯。",
      "揚鞭東城去，趁此梅正繁。",
      "林烟引輕素，晻曖連遥村。",
      "須臾日色高，客情舒宴溫。",
      "露晞潤玉瀣，雪粲融朝暾。",
      "千林秀松竹，萬點鋪蘭蓀。",
      "開落犯春早，塵埃迷晝昏。",
      "埋沒顔色好，孤負眉宇軒。",
      "疏野空自適，何人共清尊。",
      "諸公盡豪雋，逸飲如鯨吞。",
      "對花相慰藉，悲歡俱勿論。",
      "吹噓頼椽筆，欲謝終忘言。"
    ],
    "added_time": "2026-01-02 10:49:04"
  },
  {
    "source_file": "poet.song.207000.json",
    "title": "栩菴力高士與同散步  其一",
    "author": "白玉蟾",
    "paragraphs": [
      "老槐蒼蒼嫩槐綠，小麥青青大麥黄。",
      "燕已生雛鶑已去，落花不管蜂蝶忙。"
    ],
    "added_time": "2026-01-02 10:49:28"
  },
  {
    "source_file": "poet.song.194000.json",
    "title": "上游參預壽二首  其一",
    "author": "程公許",
    "paragraphs": [
      "並生覆載間，肖翹無小大。",
      "陰陽所發舒，榮瘁各變態。",
      "若爲壽命獨，厥有松柏檜。",
      "鬰鬰被澗阿，童童狀車蓋。",
      "神明扶正直，霜雪表堅耐。",
      "豈不願擁腫，而使匠石愛。",
      "大厦須柱撐，寧免萬牛載。",
      "一柱屹擎天，羣生此依頼。",
      "尚念楹桷材，無可柞棫拔。",
      "風雨任震凌，安宅遍宇內。"
    ],
    "added_time": "2026-01-02 10:50:42"
  },
  {
    "source_file": "poet.song.171000.json",
    "title": "玉照堂觀梅二十首  其四",
    "author": "張鎡",
    "paragraphs": [
      "縱橫遥襯碧雲端，林下鋪氈坐卧看。",
      "不但歸家因桂好，爲梅亦合早休官。"
    ],
    "added_time": "2026-01-02 10:51:27"
  },
  {
    "source_file": "poet.song.160000.json",
    "title": "追和外舅郭倅定香院題詩",
    "author": "趙善括",
    "paragraphs": [
      "我家冰清酒星魄，倏忽筆下驅雷風。",
      "萬里去家煙瘴裏，一行作吏簿書中。",
      "高才不許在廊廟，仙跡且復歸瀛蓬。",
      "聲容杳杳水天闊，目斷波底斜陽紅。"
    ],
    "added_time": "2026-01-02 10:51:50"
  },
  {
    "source_file": "poet.song.161000.json",
    "title": "宿鄰水縣",
    "author": "袁說友",
    "paragraphs": [
      "酒餘孤館夢初回，漸覺茅簷淅淅來。",
      "夜半山前風薦雨，曉來崖底澗鳴雷。",
      "賸添崗翠三分色，呈出秧針一寸栽。",
      "恰得烏雲天外少，鶑花無數惱人懷。"
    ],
    "added_time": "2026-01-02 10:51:59"
  },
  {
    "source_file": "poet.song.34000.json",
    "title": "夜宿善權寺追懷陳述古",
    "author": "劉彝",
    "paragraphs": [
      "精識世稀及，直道古難有。",
      "哲人雖云亡，遺德不可朽。",
      "嘗厭石渠游，是邦爰出守。",
      "浚河納湖波，股泒活畎畝。",
      "學宮起城隅，塗人或薪槱。",
      "既富而教之，薄俗適忠厚。",
      "矧予平生時，昏弱頼磨揉。",
      "共探姬孔微，肯出皋稷後。",
      "醇源浩罔涯，實行靡容苟。",
      "逝甘老巖阿，寂寞待同叩。",
      "天乎奪大成，旅茲宜興阜。",
      "我來薙荆榛，雨淚滴杯酒。",
      "慟哭起秋風，落葉紛林藪。",
      "永懷三益恩，語報乏瓊玖。",
      "願子生人間，世世爲親友。"
    ],
    "added_time": "2026-01-02 10:52:12"
  },
  {
    "source_file": "poet.song.35000.json",
    "title": "挽胡元夫母壽安縣太君二首  其二",
    "author": "劉攽",
    "paragraphs": [
      "清德畏人知，傳家頼母慈。",
      "何時丹桂擢，相戒白華詩。",
      "戲綵歡無極，藏舟事密移。",
      "千鍾已不暨，後日可勝悲。"
    ],
    "added_time": "2026-01-02 10:52:30"
  },
  {
    "source_file": "poet.song.35000.json",
    "title": "孟冬",
    "author": "劉攽",
    "paragraphs": [
      "十月江南暑，居人尚葛衣。",
      "秋花看不絕，沙鳥聽忘歸。",
      "氣鬰愁成瘴，霜輕嘆失威。",
      "異方羈旅思，歲事每多違。"
    ],
    "added_time": "2026-01-02 10:52:30"
  },
  {
    "source_file": "poet.song.35000.json",
    "title": "古槐二首  其一",
    "author": "劉攽",
    "paragraphs": [
      "地有藏丹井，人傳不死鄉。",
      "南柯經腊李，黑葉勝枯楊。",
      "甲錯龍鱗斷，花明鼠耳黄。",
      "離宮緣望幸，仙檜儼相望。"
    ],
    "added_time": "2026-01-02 10:52:30"
  },
  {
    "source_file": "poet.song.184000.json",
    "title": "春日起晚",
    "author": "蘇泂",
    "paragraphs": [
      "春風散百物，和暖氣難清。",
      "晨衾四肢倦，欲起還不能。",
      "展轉卧成晏，起聽百鳥鳴。",
      "幸然無公事，且復寡經營。",
      "妻兒悄不喧，日午閉柴荆。",
      "羹魚就鮮買，軟飯熟香粳。",
      "雖然媿茲食，頼爾王化成。",
      "出門步原田，最愛莓苔青。",
      "半生果何爲，悔不學躬耕。",
      "把鋤如把筆，冀穫尚何曾。",
      "還復茅簷下，所思良友朋。",
      "青雲固云樂，倚伏諒難明。",
      "那無託衰懶，緬想川上情。",
      "物我均所役，聊復安其生。"
    ],
    "added_time": "2026-01-02 10:53:26"
  },
  {
    "source_file": "poet.song.194000.json",
    "title": "壽喬平章三首  其三",
    "author": "程公許",
    "paragraphs": [
      "屋老當奈何，風雨撼四壁。",
      "主公志經營，所頼有匠石。",
      "度材林藪幽，計土帑廥積。",
      "心思妙規製，指授契繩尺。",
      "逮其萬間具，夫豈一人力。",
      "柱天紀元功，眉壽永無極。",
      "周宣當中興，拜手歌考室。"
    ],
    "added_time": "2026-01-02 10:54:04"
  },
  {
    "source_file": "poet.song.24000.json",
    "title": "奉和興宗臘日招賓浴普光",
    "author": "韓維",
    "paragraphs": [
      "嘉臘世所用，况今以令休。",
      "吾儕三四人，及辰爲茲游。",
      "茲游豈其遠，東城大道周。",
      "松檜寒色靜，臺殿香氣浮。",
      "振衣聊自潔，舉觴復相酬。",
      "淡泊顧多思，嘲諧訖無尤。",
      "京都豪貴兒，良馬輕衣裘。",
      "飛鷹搏狐兔，馳突明星流。",
      "歸來擊鮮飲，趙舞間齊謳。",
      "豈不一時樂，此樂異我求。",
      "願君勤置酒，簡薄非所羞。"
    ],
    "added_time": "2026-01-02 10:54:34"
  },
  {
    "source_file": "poet.song.160000.json",
    "title": "真妃祠",
    "author": "趙善括",
    "paragraphs": [
      "碧潭無底潛蛟龍，神居下宅琉璃宮。",
      "一水鏡奠撓不濁，兩山角抵常爭雄。",
      "鴉啼古廟樹色黑，魚躍急湍波影紅。",
      "鬢霧鬟烟森拱竦，棟雲簾雨飛冥濛。",
      "蕙肴時展朝暮奠，蒲席快分南北風。",
      "假威老巫腹恣飽，乞靈行客心潛通。",
      "無求小舸疾飛鳥，不恨孤蹤成斷蓬。",
      "去秋浙右盡淹沒，今夏江西尤藴隆。",
      "尾銜萬斛去不返，鱗次千倉皆屢空。",
      "農背赤裂魚釜滿，田毛焦枯龜兆同。",
      "炎官張皇掉旗旆，海若羞澀藏沖融。",
      "一方雖藉訶護力，四海正思霖雨功。",
      "片帆短棹利極細，釃酒割牲酬易窮。",
      "好乘雲車命箕伯，去擊雷鼓驅豐隆。",
      "晶熒燭物掣長電，剨勒掃空消霽虹。",
      "不須犀角照百怪，何待牛蹄翻巨䜫。",
      "挽起天河盡傾瀉，坐令人物還熙豐。",
      "笑談可活萬民命，頃刻已回元氣工。",
      "上帝報功賜褒敕，真妃錫號榮清躬。",
      "元圭華衮依約裏，介族水類驅馳中。",
      "山高水深千萬祀，南面血食無時終。"
    ],
    "added_time": "2026-01-02 10:55:42"
  },
  {
    "source_file": "poet.song.160000.json",
    "title": "上王右司三十韻",
    "author": "趙善括",
    "paragraphs": [
      "丱角從親後，摳衣拱座隅。",
      "辭章窺雅制，翰墨景良模。",
      "零露哀先德，青雲激壯圖。",
      "暌違十五載，流落二三孤。",
      "蹇澀憑鄉薦，崎嶇達上都。",
      "芝眉重晤對，桂籍偶叨踰。",
      "勞苦溫言重，開明鄙性迂。",
      "一雷初綰綬，千里遇分符。",
      "琴浦催科拙，澄江德政殊。",
      "美瓜滋灌水，良醖寄兵厨。",
      "社雁驚飛楚，邊鴻不到吳。",
      "色辭思益遠，憂患痛多虞。",
      "風樹親難待，林泉誓與俱。",
      "啼號真有累，韁鎖復相拘。",
      "華節來臨鎮，荒城獲走趨。",
      "二天蒙芘覆，半載幸馳驅。",
      "郡政慚轓蓋，民歌愧袴襦。",
      "深期展四體，寧復顧微軀。",
      "厚意平生在，高風振古無。",
      "親依方款密，聚散忽須臾。",
      "鷁首浮仙路，烏臺接禁塗。",
      "苕溪雖近甸，宣室頼嘉謨。",
      "德盛應難外，民思覬少蘇。",
      "甘泉躋法從，膏澤下寰區。",
      "自歎如巢幕，人憐數守株。",
      "寸心隨履舄，隻影在江湖。",
      "鳥倦一枝穩，龍須大手屠。",
      "閑情驗蕉鹿，浩思憶蓴鱸。",
      "已困三眠繭，還窮五技鼯。",
      "楓宸清問處，回首念疎愚。"
    ],
    "added_time": "2026-01-02 10:55:42"
  },
  {
    "source_file": "poet.song.170000.json",
    "title": "朱可翁陳西老徐靈淵携酒餞別飲罷以周興嗣千字文中語爲韻曰謂語助者且名爲江上行云分得語字",
    "author": "徐照",
    "paragraphs": [
      "歲晚風霧寒，用事有青女。",
      "滕六更無頼，冰花鬭欲舞。",
      "狹坐夜生稜，叉袖手難距。",
      "百草盡晦寂，蟲虺亦蟄戶。",
      "于何梅山翁，遥遥作行旅。",
      "耳熱呼盧仝，此意何自語。",
      "淵明古達者，饑逐亦無處。",
      "詩老知我憂，相暖且樽俎。",
      "鼎足吟清詩，龍蛇動盈楮。",
      "參昴掛屋角，呼兒更撚炬。",
      "古來回并難，發明各何許。",
      "飛雁度荒塞，新梅耿平楚。",
      "相思續君詩，亦足慰心緒。"
    ],
    "added_time": "2026-01-02 10:55:42"
  },
  {
    "source_file": "poet.song.171000.json",
    "title": "水閣即事二首  其二",
    "author": "張鎡",
    "paragraphs": [
      "今歲春來我亦來，折花猶未見花開。",
      "新春况有四十日，莫怪幽人空手回。"
    ],
    "added_time": "2026-01-02 10:56:44"
  },
  {
    "source_file": "poet.song.217000.json",
    "title": "靈巖",
    "author": "何子舉",
    "paragraphs": [
      "靈巖之境最超卓，高隠翠微浸碧落。",
      "迢迢一逕倒青松，壁立危門敞虛閣。",
      "敞虛閣，見寥廓，萬疊青山連海角。",
      "山田疎密布棋文，行看遠近分鳬雀。",
      "入虛堂，真邃寞，太古以來天所鑿。",
      "上如屈曲老龍腰，下似空明巨鰲殻。",
      "豁然平鋪如琢削，低不礙人高可摸。",
      "洞徹中開隠籟傳，虛通遠映飛光鑠。",
      "煙嵐前後如簾幙，洞戶東西迢鎖鑰。",
      "明月宵涵兩玉壺，白雲曉度長銀索。",
      "壺天春秋長不惡，瓊室夏涼冬燠若。",
      "老僧雪夜不新爐，童子炎天尚狐貉。",
      "夜靜風清冰露薄，天碧境寒河漢爍。",
      "泠泠風吹叱斗牛，浩浩清聲生萬壑。",
      "我欲飛王喬之鳬，呼丁令之鶴。",
      "架羽仗之輕車，奏靈臺之妙樂。",
      "披星機繪素以爲衣，舉金莖沆瀣以爲酌。",
      "呼羣仙以遨遊，休此巖而宴樂。",
      "酒容漁父參，棋許樵夫著。",
      "不知烏之東飛，兔之西躍。",
      "相將遠逐無窮濱，逍遥永脫塵緣縛。"
    ],
    "added_time": "2026-01-02 10:57:16"
  },
  {
    "source_file": "poet.song.217000.json",
    "title": "清渭八景 清渭晴嵐",
    "author": "何子舉",
    "paragraphs": [
      "清渭盤旋似太行，嵐光過雨鬰蒼蒼。",
      "氤氳如霧淩空起，縹緲隨風到處揚。",
      "谷轉孤村芳樹綠，水流雙澗落花香。",
      "興來秣馬尋高隠，泉石徜徉樂更長。"
    ],
    "added_time": "2026-01-02 10:57:16"
  },
  {
    "source_file": "poet.song.25000.json",
    "title": "走馬引",
    "author": "文同",
    "paragraphs": [
      "群蹄踏空山，半夜若風雨。",
      "平明即其地，已復天上去。",
      "惟予迫大義，盍免以名捕。",
      "蟠蝸入寒殻，此豈謂安處。",
      "脫身入浩渺，固有神物護。",
      "禮謂不戴天，天知天亦許。"
    ],
    "added_time": "2026-01-02 10:57:25"
  },
  {
    "source_file": "poet.song.184000.json",
    "title": "擬古  其五",
    "author": "蘇泂",
    "paragraphs": [
      "往時尋芳興，屢醉黄金巵。",
      "日來酒量窄，三盞忘東西。",
      "雖然不多飲，不飲還復思。",
      "所以畢吏部，千古遭嘲嗤。",
      "每年梅花開，如與粲者期。",
      "有時棹孤舟，間或借馬騎。",
      "水村及山驛，日炙仍風吹。",
      "醉歸更有携，研席相娛嬉。",
      "今年墮塵鞅，頗復疎闊之。",
      "此君應有言，亦曰好惡移。",
      "凄凉殘年歷，春到無多時。",
      "如何江南岸，不見開一枝。"
    ],
    "added_time": "2026-01-02 10:57:41"
  },
  {
    "source_file": "poet.song.207000.json",
    "title": "行春辭  其五",
    "author": "白玉蟾",
    "paragraphs": [
      "幾日春功似有加，曉來萬象盡排衙。",
      "羣鶑主管園林事，一雨巡行桃李花。"
    ],
    "added_time": "2026-01-02 10:57:53"
  },
  {
    "source_file": "poet.song.194000.json",
    "title": "良月十六日以祈晴宿齋郊壇寺僧拉登梅巖讀高孝兩朝宸翰記事",
    "author": "程公許",
    "paragraphs": [
      "祝冊頒九重，郊丘以晴禱。",
      "小臣職駿奔，單車倦塗潦。",
      "崇阜踰巘崿，層壇敷秸藁。",
      "中興念經始，面勢若天造。",
      "濤雲日兩潮，幄霧山四抱。",
      "袍毳亦可人，杖藜共幽討。",
      "枯梅傲巖晚，陰壑得寒早。",
      "勳華昔同來，奎文絢麗藻。",
      "山靈沐高澤，虹彩軼晴昊。",
      "苔蹊幾窘步，椶榦撐健倒。",
      "嵌竇咽泉流，金石韻擊考。",
      "齋廬耿燈青，簷花垂带縞。",
      "苦憐風力癡，未快霾陰掃。",
      "排雲出烏輪，測景進黄道。",
      "六合還清明，烟霞願投老。"
    ],
    "added_time": "2026-01-02 10:58:39"
  },
  {
    "source_file": "poet.song.113000.json",
    "title": "挽湯丞相三首  其二",
    "author": "吳芾",
    "paragraphs": [
      "游刃有餘地，孤忠不愧天。",
      "兩朝資弼亮，四海頼陶甄。",
      "身後浮言洶，生前素履全。",
      "他時公論定，史筆看流傳。"
    ],
    "added_time": "2026-01-02 10:59:03"
  },
  {
    "source_file": "poet.song.170000.json",
    "title": "各遠禍",
    "author": "徐照",
    "paragraphs": [
      "拙鳩營巢杉刺棚，曙出昏入俱不鳴。",
      "雙雛脫殻羽翅生，母來哺餵雛無聲。",
      "鳩能默默各遠禍，一日高飛啄庭果。"
    ],
    "added_time": "2026-01-02 10:59:35"
  },
  {
    "source_file": "poet.song.171000.json",
    "title": "謝李仁父茯苓",
    "author": "張鎡",
    "paragraphs": [
      "岷峨山中千歲松，枝虯幹直摩青空。",
      "雪霜剝落中不槁，膏液下與靈泉通。",
      "龜跧鳬伏自磊砢，全堅玉潔仍豐融。",
      "篝明夜取喜得雋，煮鼎朝聽如吟風。",
      "杵成坐上香飛雪，更和乳酪收全功。",
      "當知至味本無味，子若服之壽無窮。",
      "巽巖脊梁硬如鐵，冠峨切雲佩明月。",
      "百好都隨春夢空，大藥獨傳欣寶訣。",
      "中宵咀嚼不摇頭，玉瀋生肥咽不徹。",
      "憐我百慮形早衰，裹贈扶持意何切。",
      "丹砂著眼謾爾傳，脂澤釀黍計已拙。",
      "由來妙道初不煩，此法莫從兒輩說。",
      "徑思舉袂揖浮丘，下視塵世真一吷。",
      "朱顔留得亦何爲，追逐同堅歲寒節。"
    ],
    "added_time": "2026-01-02 10:59:49"
  },
  {
    "source_file": "poet.song.34000.json",
    "title": "續董子溫咏陶潛詩八首  其二",
    "author": "劉攽",
    "paragraphs": [
      "好酒豈吝情，讀書不求解。",
      "天真任自我，淳白忘機械。",
      "鼎鼎世上名，百年竟何頼。"
    ],
    "added_time": "2026-01-02 11:00:25"
  },
  {
    "source_file": "poet.song.207000.json",
    "title": "春晚行樂  其四",
    "author": "白玉蟾",
    "paragraphs": [
      "落紅庭院綠池塘，語燕啼鶑亦可傷。",
      "霽柳吹花春已老，暝槐成幄日初長。"
    ],
    "added_time": "2026-01-02 11:02:02"
  },
  {
    "source_file": "poet.song.170000.json",
    "title": "宮詞  其一",
    "author": "徐照",
    "paragraphs": [
      "睡眼蒙茸带宿酲，起來階下探春晴。",
      "滿身花露聽鶑久，禁鼓重新打六更。"
    ],
    "added_time": "2026-01-02 11:02:50"
  },
  {
    "source_file": "poet.song.184000.json",
    "title": "舉子",
    "author": "蘇泂",
    "paragraphs": [
      "先親去無歸，家有十男子。",
      "春秋此堂上，拜起共祭祀。",
      "一貧乃青氈，書種幸未已。",
      "人言抱子晚，君已三十四。",
      "何時見入學，况未保齠稚。",
      "老年樹松柏，仁者用其意。",
      "父母養我時，辛勤五兄弟。",
      "蜂房今俯育，誰則逮菽水。",
      "昊天真罔極，夢想九原啟。",
      "恭惟父母心，敢不嗣遺體。",
      "平生忠與孝，舉動法經史。",
      "先訓吾所知，功名蓋天爾。"
    ],
    "added_time": "2026-01-02 11:02:51"
  },
  {
    "source_file": "poet.song.239000.json",
    "title": "詠懷",
    "author": "文天祥",
    "paragraphs": [
      "陰陽相烹然，天地一釜鬵。",
      "人生居其間，便同肉在砧。",
      "熱猶以火燎，濕猶以湯潯。",
      "一歲一煅煉，老形忽駸駸。",
      "吾生四十六，弱質本不任。",
      "矧當五六年，患難長侵尋。",
      "子卿羝羊節，少陵杜鵑心。",
      "酷罰毒我膚，深憂煩我襟。",
      "嗟嗟夏涉秋，天道何其淫。",
      "或時日杲杲，或時雨淋淋。",
      "方如坐蒸甑，又似立烘煁。",
      "水火交相禪，益熱與益深。",
      "宛轉兒戲中，日夜空呻吟。",
      "何如真鼎鑊，殊我一寸金。",
      "脫此寒暑殻，誰能復嶇嶔。"
    ],
    "added_time": "2026-01-02 11:03:46"
  },
  {
    "source_file": "poet.song.25000.json",
    "title": "田舍",
    "author": "文同",
    "paragraphs": [
      "園林曉氣清，籬巷夕陽明。",
      "石竇聞寒碓，烟坡見晚耕。",
      "豚蹄供禱賽，龜殻問陰晴。",
      "欲識豐年樂，一村鷄犬聲。"
    ],
    "added_time": "2026-01-02 11:04:45"
  },
  {
    "source_file": "poet.song.206000.json",
    "title": "雪梅",
    "author": "嚴粲",
    "paragraphs": [
      "報道梅邊雪未休，披衣晨起上簾鈎。",
      "孤根清健元如許，空爲花寒一夜愁。"
    ],
    "added_time": "2026-01-02 11:04:53"
  },
  {
    "source_file": "poet.song.207000.json",
    "title": "問春",
    "author": "白玉蟾",
    "paragraphs": [
      "不教蜂蝶畧來些，豈是春神病酒耶。",
      "燕語鶑啼今幾日，風魔雨難許多花。"
    ],
    "added_time": "2026-01-02 11:05:03"
  },
  {
    "source_file": "poet.song.184000.json",
    "title": "看雨",
    "author": "蘇泂",
    "paragraphs": [
      "荒池三月雨，閑看水生文。",
      "客少苔上階，屋老樹遮門。",
      "幽心契子綦，隠几若忘言。",
      "鶑聲何從來，還思借宅聞。"
    ],
    "added_time": "2026-01-02 11:05:07"
  },
  {
    "source_file": "poet.song.194000.json",
    "title": "喜雨上西清崔先生",
    "author": "程公許",
    "paragraphs": [
      "東皇司發生，何以忽僤怒。",
      "旱乾遍兩川，陰陽錯常度。",
      "侍晨秉清德，方嶽煩卧護。",
      "隠憂切四體，曉夕煎百慮。",
      "尪暴奚以爲，丘禱元有素。",
      "皇明一頷首，膏澤倏如霔。",
      "豐隆鼓增氣，耕父愁失據。",
      "苧桑鬰華滋，餠餌當厭飫。",
      "乃知天九重，不隔香一炷。",
      "宇宙滿戈甲，椎剝劇刀鋸。",
      "殺氣慘未除，衆慼那得籲。",
      "毋以休咎徵，諉曰水旱數。",
      "憂端轉搶攘，邦本須愛護。",
      "願公遲東歸，爲帝寬西顧。",
      "以萬金良藥，起衆兆沉痼。",
      "使民安農疇，櫜弓藏武庫。",
      "爲霖澤四海，媲迹商巖傅。"
    ],
    "added_time": "2026-01-02 11:06:37"
  },
  {
    "source_file": "poet.song.194000.json",
    "title": "工侍國史奉御香禱雪上竺前一夕雪瑞已應道間志喜成詩以示敬借韻同賦",
    "author": "程公許",
    "paragraphs": [
      "庚子歲維夏，亢陽一何驕。",
      "侵尋徂暑迫，惻怛聖慮焦。",
      "祈禱喧三農，雩祀奔百僚。",
      "商飈忽以厲，老魃意愈囂。",
      "萬井沸湯釜，四野烜赤熛。",
      "俄聞罪己詔，還下中興朝。",
      "寶香款太一，嘉薦羞廟祧。",
      "移蹕給孤園，熏心梵音潮。",
      "芝蓋屏不御，鸞扇亦罷摇。",
      "還宮慘玉色，轉燭翻天瓢。",
      "小臣忝侍祠，囊封叩層霄。",
      "帝念亦勞止，暵災殊未消。",
      "良月始沾洽，封畿轉蕭條。",
      "白瑞彌渴望，沍陰那易料。",
      "測景展繡紋，飛霜困青要。",
      "麥芒鬰不吐，蔬甲半已凋。",
      "足蹷叢祠趨，潔蠲沉水燒。",
      "忱念交肸蠁，同雲散瓊瑶。",
      "夜窗訝明皎，曉檻俄紛飄。",
      "天意竟作慳，瞬息倏已消。",
      "冬瘟幸稍壓，蝗蟄故自饒。",
      "東皇趣命駕，北斗將旋杓。",
      "更須絮亂撥，間作珠碎跳。",
      "儻幸尺許積，庶幾食可邀。",
      "民脈餘幾何，邦儲况復枵。",
      "但知骨髓瀝，遑恤膏火焦。",
      "老我雜班綴，素絲颯飄蕭。",
      "强令典綸綍，拙不工琢雕。",
      "炯茲方寸丹，敢以後福徼。",
      "世味本枯淡，癙思劇蒸敲。",
      "灑血書綠章，飛神羾清飂。",
      "玉食自不甘，黄竹寧復謠。",
      "扶持倚梁棟，諮詢及芻蕘。",
      "正途會四闢，賢旌欲旁招。",
      "上帝如悔禍，盜賊非難梟。",
      "斂盡戰鋒慘，重使農畝劭。",
      "玉燭調氣機，黼扆寬旰宵。",
      "量才愧擁腫，賦分甘漁樵。",
      "經綸有管樂，議論付董鼂。",
      "故山歸去來，歲晚樂逍遥。",
      "曝背茅簷日，擊壤歌帝堯。"
    ],
    "added_time": "2026-01-02 11:06:37"
  },
  {
    "source_file": "poet.song.170000.json",
    "title": "釜下吟",
    "author": "徐照",
    "paragraphs": [
      "阿對泉頭舂黑菰，萁然豆煮蟲泣鍋。",
      "蜀姜作芼吳鹽和，琥珀香爛雲子烏。",
      "不數肉甕誇安胡，老妻熱貯兒怒呼。",
      "饑雷欲轉藜腸枯，政須一飽百不圖。",
      "君不見牛觳觫，烏畢逋，蟹躁擾，魚喁嚅。",
      "玉脂泣鼎扤血餬，萬錢方丈胡爲乎。",
      "莫笑庾郎一事無食鮭，長有二十七種園中蔬。",
      "催兒掛豆更栽芋，坡老自謂我亦識字耕田夫。"
    ],
    "added_time": "2026-01-02 11:07:26"
  },
  {
    "source_file": "poet.song.220000.json",
    "title": "真土頌",
    "author": "周無所住",
    "paragraphs": [
      "真土從來名强立，學人不曉謾傍求。",
      "若知真土爲中道，何必騎牛更覓牛。"
    ],
    "added_time": "2026-01-02 11:07:34"
  },
  {
    "source_file": "poet.song.217000.json",
    "title": "偈頌一百零九首  其一二",
    "author": "釋可湘",
    "paragraphs": [
      "悉達出頭來，賣弄醜舉止。",
      "雲門打不殺，德山呵不起。",
      "曉間園裡聽鶑啼，昔日毗嵐今宛爾。"
    ],
    "added_time": "2026-01-02 11:07:48"
  },
  {
    "source_file": "poet.song.207000.json",
    "title": "曉巡北圃七絕  其二",
    "author": "白玉蟾",
    "paragraphs": [
      "柳色花光映曉雲，半窗紅日已東昇。",
      "行人隔水自相語，無數鶑啼聞不曾。"
    ],
    "added_time": "2026-01-02 11:08:03"
  },
  {
    "source_file": "poet.song.207000.json",
    "title": "曉巡北圃七絕  其三",
    "author": "白玉蟾",
    "paragraphs": [
      "蜂蝶如知春欲歸，雨餘鶑亦縷金衣。",
      "東風盡把楊花剪，吹作滿城輕雪飛。"
    ],
    "added_time": "2026-01-02 11:08:03"
  },
  {
    "source_file": "poet.song.25000.json",
    "title": "天師栗",
    "author": "文同",
    "paragraphs": [
      "天師携此種，至自上饒遠。",
      "當時十七樹，高幹倚孤巘。",
      "蒼蓬蒺藜大，紫殻檳榔軟。",
      "蜀部名果中，推之爲上選。"
    ],
    "added_time": "2026-01-02 11:08:05"
  },
  {
    "source_file": "poet.song.160000.json",
    "title": "躍馬西湖",
    "author": "趙善括",
    "paragraphs": [
      "曉來何事到湖西，風急飛紅襯馬蹄。",
      "望信只愁秋雁斷，愛春還恨早鶑啼。",
      "山連樓閣雲容重，水浸欄干月影低。",
      "歸棹採菱重惜晚，一聲歌過綠楊堤。"
    ],
    "added_time": "2026-01-02 11:08:18"
  },
  {
    "source_file": "poet.song.34000.json",
    "title": "次韵和王平甫贈張舍人",
    "author": "劉攽",
    "paragraphs": [
      "通物樂自任，濟時常後安。",
      "戢翼思迅風，騰鱗慕驚瀾。",
      "天書進廉良，大罟綱目寬。",
      "頃來中林士，繼踵青雲端。",
      "王侯經緯氣，錦繡羅肺肝。",
      "念當五鼎食，肯甘一瓢簞。",
      "著書成揣摩，脫劍橫鏌干。",
      "孟明已焚舟，廉頗方據鞍。",
      "閉門謝塵軌，釜魚朝未餐。",
      "竟完稽古力，已使同學嘆。",
      "鳳池響鳴珮，芸閣峨高冠。",
      "忘年義已深，踵門情更歡。",
      "縱談劇流輠，處畫逾轉丸。",
      "廣廷來風清，落日微雨殘。",
      "凉泉爲濯溉，佳樹聊盤桓。",
      "長歌斕篇軸，大盟粲珠盤。",
      "寧爲端木子，矜此道旁觀。"
    ],
    "added_time": "2026-01-02 11:10:17"
  },
  {
    "source_file": "poet.song.34000.json",
    "title": "閔雨",
    "author": "劉攽",
    "paragraphs": [
      "山上田萬頃，江中水千里。",
      "東流自瀰漫，旱苗日焦死。",
      "惜哉不能救，地勢正如此。",
      "雲雷未興潛，蛟龍困泥滓。",
      "昭回雖在天，嘆息真已矣。"
    ],
    "added_time": "2026-01-02 11:10:17"
  },
  {
    "source_file": "poet.song.34000.json",
    "title": "君子行",
    "author": "劉攽",
    "paragraphs": [
      "君子貴自然，不爲時俗觀。",
      "升車不廣欬，即席不變顔。",
      "疾驅不駷轡，高張不急彈。",
      "塵埃視流俗，中立何可干。",
      "顔生處陋巷，求仁得所安。",
      "簞食一瓢飲，孔聖推其賢。"
    ],
    "added_time": "2026-01-02 11:10:17"
  },
  {
    "source_file": "poet.song.34000.json",
    "title": "雨中",
    "author": "劉攽",
    "paragraphs": [
      "丹桂更束薪，白璧償斗粟。",
      "况茲風雨朝，泥潦壞牆屋。",
      "敗竈方生魚，并日能薄粥。",
      "始知簞瓢人，陋巷本自足。",
      "寧見子桑詩，若歌復若哭。"
    ],
    "added_time": "2026-01-02 11:10:17"
  },
  {
    "source_file": "poet.song.34000.json",
    "title": "游景靈宮",
    "author": "劉攽",
    "paragraphs": [
      "漢家祈年宮，玉宇黄金階。",
      "回廊起層城，高閣橫蒼崖。",
      "觚稜拂星斗，廣除霽塵霾。",
      "清渠寒泉交，盛夏凉風湝。",
      "火雲赤宇宙，道塗若燔柴。",
      "幸茲清凉遊，復此朋友偕。",
      "前殿朝衆靈，瑄玉茲禋柴。",
      "顧予塵土姿，進拜增慄齋。",
      "掃庭有餘潔，酌水欣素懷。",
      "並坐俯堅珉，長吟翳高槐。",
      "丹青四壁畫，權輿自軒媧。",
      "千年羽化人，志怪非齊諧。",
      "始知慕神仙，自顧輕形骸。",
      "聖賢幾吹吷，寒暑一病痎。",
      "學道頼遠復，養生知有涯。",
      "悟真覺理勝，適志忘事乖。",
      "伯陽推谷神，莊叟稱安排。",
      "英風摩蓋壤，遺躅欣吾儕。",
      "飛雲肆冥鴻，拘井嗤沈蛙。",
      "虛心自茲得，歸去顔色佳。"
    ],
    "added_time": "2026-01-02 11:10:17"
  },
  {
    "source_file": "poet.song.184000.json",
    "title": "白首",
    "author": "蘇泂",
    "paragraphs": [
      "白首百歲期，青春三月暮。",
      "荒凉雞下柵，寂寞鶑啼樹。",
      "山水越王城，行人雨中去。"
    ],
    "added_time": "2026-01-02 11:10:33"
  },
  {
    "source_file": "poet.song.184000.json",
    "title": "予既賦金貂亭詩巽伯求益不已偶得名酒連飲輒醉隨意長哦忽數十句錄而成篇真醉漢口中語是可塞嚴命矣惜不令子大德允見之共一醉噱耳",
    "author": "蘇泂",
    "paragraphs": [
      "君不見陳留阮籍字嗣宗，竹林賢者渠稱雄。",
      "登山臨水輒經日，竟用酣飲全其躬。",
      "謂渾汝不得復爾，獨善猶子曰仲容。",
      "以其任達似叔父，氣壓道北空多銅。",
      "宗人共集作圜坐，酌以大斗飛金鍾。",
      "著言君子處域內，何異羣蝨居褌中。",
      "形骸忽忘置不問，豈復上欲圖三公。",
      "古來賢達類若此，劉伶畢卓非凡庸。",
      "陶潜數酌宦情遠，李白一斗詩情通。",
      "彼胡不醒匪不智，智在意表言難窮。",
      "共惟遥集乃咸嗣，是飲三代傳家風。",
      "五馬渡江一馬龍，事未幾見嗟江東。",
      "就家拜爵下車去，摇手溫嶠吾誰從。",
      "京尹非才固所願，青山聽入明招終。",
      "所親相顧數在念，謂方醉耳何其聰。",
      "孫爲知幾翁遠識，信使日月垂虛空。",
      "山林鐘鼎不兩立，珥貂著屐將無同。",
      "解之換酒亦不惡，蠟以盛足誠爲工。",
      "古來醉人醉亦醒，後之醒者醒而聾。",
      "作亭縹緲山水勝，曳杖扶疎煙雨濛。",
      "長江爲杯斗爲杓，一飲天地生春紅。",
      "持杯却酹我遥集，籍咸墳土俱蒿蓬。",
      "步兵常侍本何物，目送千古歸飛鴻。",
      "我今與子生並世，得不痛沃崔嵬胸。",
      "只看祖家當時所餘兩小簏，其視吳屐相去何啻億萬千千重。"
    ],
    "added_time": "2026-01-02 11:10:33"
  },
  {
    "source_file": "poet.song.206000.json",
    "title": "寒食日",
    "author": "李龏",
    "paragraphs": [
      "歌哭相喧熟食邊，野原花柳盡生煙。",
      "身如厄木猶多病，心似寒灰豈欲然。",
      "鷗鷺乾坤知有我，燕鶑日月認誰憐。",
      "溪城半掩斜陽暝，落得閒愁幾畫船。"
    ],
    "added_time": "2026-01-02 11:10:37"
  },
  {
    "source_file": "poet.song.161000.json",
    "title": "和楊誠齋韻謝惠南海集詩三首  其一",
    "author": "袁說友",
    "paragraphs": [
      "斯文宗主頼公歸，不使它楊僭等夷。",
      "四海聲名今大手，萬人辟易幾降旗。",
      "天方欲治將焉往，用不崇朝尚竊遲。",
      "整頓乾坤從小試，南州昔日洗潢池。"
    ],
    "added_time": "2026-01-02 11:12:22"
  },
  {
    "source_file": "poet.song.25000.json",
    "title": "野花嘆",
    "author": "文同",
    "paragraphs": [
      "昨看百草抽新芽，今看百草開新花。",
      "岩隈水側自成列，紅醜紫賤何交加。",
      "東皇施恩豈不溥，隨所付受無少差。",
      "爾之瑣細亦蒙被，盡使奮發爭春華。",
      "織叢密蔓不可數，競起塗抹如矜誇。",
      "妖鶑冶蝶不爾顧，去爾自欲尋名葩。",
      "爾知有艷貴爾否，歌管匝樹侯王家。",
      "爾徒此地弄顔色，只自狼籍隨泥沙。",
      "何當照水自窺覽，枝赧葉懼相藏遮。",
      "晚村無限曬殘日，索酒爲爾成吁嗟。"
    ],
    "added_time": "2026-01-02 11:12:32"
  },
  {
    "source_file": "poet.song.206000.json",
    "title": "郁李花",
    "author": "李龏",
    "paragraphs": [
      "花身合向玉新裁，同是玄元指姓來。",
      "拋擲人間春色裏，霞衣小艷亦文哉。"
    ],
    "added_time": "2026-01-02 11:12:46"
  },
  {
    "source_file": "poet.song.184000.json",
    "title": "餘姚江上作先寄城中親友",
    "author": "蘇泂",
    "paragraphs": [
      "開禧改歲復崢嶸，老我奔馳不少寧。",
      "雪花欺人入衣袂，前日杭州今四明。",
      "老來老來我何有，綠髮黄鬚行白首。",
      "魚鱗年紀今歲是，挽之不住去如走。",
      "挽君不住知奈何，叩篷擊楫聊高歌。",
      "天風爲拍雪爲舞，寒水自酌金叵羅。",
      "脚根萬里不作難，且喜看盡湖中山。",
      "明朝還舍託朋舊，尚有新詩三百首。"
    ],
    "added_time": "2026-01-02 11:13:20"
  },
  {
    "source_file": "poet.song.194000.json",
    "title": "入都一年餘舍館五遷最後得楊園空屋僻遠市囂寬潔爽塏火後莊文府以中旨攘奪倉皇徙寓奉常之寅清堂成五言長篇",
    "author": "程公許",
    "paragraphs": [
      "瀆江萬里來，武林一年客。",
      "飄摇無定棲，一一得安宅。",
      "委巷遠塵囂，八窗耿虛白。",
      "冰曹省造請，公退味禪寂。",
      "乃者赤熛怒，橫爲閭井厄。",
      "羈貧幸我貰，安坐有慙色。",
      "侯門意睥睨，府檄加峻迫。",
      "倉皇襆衣被，包裹到書冊。",
      "曲臺許借居，虛堂暫休息。",
      "砌蛩伴宵吟，樹鴉趣晨汲。",
      "隨寓亦足娛，一枝更須擇。",
      "是身如浮雲，何所爲定跡。",
      "顧憐性梗野，雅嗜祇泉石。",
      "陳力怯荷殳，康屯况無策。",
      "强顔雜班綴，頗覺非本色。",
      "時清早得歸，永願守蓬蓽。"
    ],
    "added_time": "2026-01-02 11:15:18"
  },
  {
    "source_file": "poet.song.194000.json",
    "title": "去歲重陽日得彥威信附六月間二小姪及從弟姪所寄書自蜀閫遞中附至歷言去冬今春所遭兵禍及有司督迫科調之苦喜其存全哀其窘蹙灑涕如霰寄訊邀其下峽而邊事又告急未知其達與否也會杪冬見邸報宣諭使者余公侍郎改命授鉞盡護蜀師意欲以此事歸控骨肉會聚茲事其諧矣喜極涕零遂成長篇",
    "author": "程公許",
    "paragraphs": [
      "令節恩賜沐，把菊開清尊。",
      "天涯信音來，拆緘爲一欣。",
      "展視未竟幅，淚雨溢帨帉。",
      "辭家甫八年，邊塵覆全坤。",
      "平生幾親故，半爲兵死魂。",
      "縱脫虎口涎，亦復馬鬣墳。",
      "所幸二猶子，從弟偕諸孫。",
      "崎嶇矛戟中，偶得性命存。",
      "意欲守丘壠，死不去榆枌。",
      "是時陳理卿，受命開帥垣。",
      "奮身艱危際，勉圖戡濟勳。",
      "鏟壕峙城壁，鋤荒列營屯。",
      "敵至誓固守，爲力良艱勤。",
      "變故起肘腋，轅帳塞轒轀。",
      "一死事則已，萬恨誰與論。",
      "遺氓能幾何，天未許貸原。",
      "貔虎蹔斂退，寇盜還紛紛。",
      "哀我數子者，挈孥競驚奔。",
      "亦不免維縶，恐迫甚溺焚。",
      "掠奪幸得脫，歸來匿空村。",
      "生涯蕩無餘，暴斂何寡恩。",
      "萬里遠訴我，重我憂心熏。",
      "爾苦我得知，爾創我得捫。",
      "豈不憶松檟，歲時薦炮燔。",
      "永惟宗祀計，忍自遏其源。",
      "威也託我久，尚以窮愁言。",
      "寧不思爾曹，命危豺虎羣。",
      "安得田二頃，有屋休寒暄。",
      "順風招之來，相與共饔餐。",
      "皇后職生化，蟄蟄庶且蕃。",
      "胡忍趣其斃，獮割如羔豚。",
      "夙傳老上殞，國亂猶絲棼。",
      "若爲秋風高，已復羣吠狺。",
      "呼童具黑瀋，襞紙當前軒。",
      "萬一郵傳通，庶幾信息聞。",
      "嚴裝理航棹，及春下荆門。",
      "余公新受鉞，尚義氣薄雲。",
      "感我骨肉念，不難隻手援。",
      "茲計不早决，噬臍何復云。",
      "憤極思一吐，聲出輒復吞。",
      "長謠欲上訴，九穹隔重閽。",
      "劫運極必復，玉石可不分。"
    ],
    "added_time": "2026-01-02 11:15:18"
  },
  {
    "source_file": "poet.song.194000.json",
    "title": "感事建除體二首  其一",
    "author": "程公許",
    "paragraphs": [
      "建國維藝祖，受命同有虞。",
      "除苛五閏後，返朴邃古初。",
      "滿盈持以道，德澤久不渝。",
      "平治二百年，中原忽榛蕪。",
      "定亂得高皇，如日升昏衢。",
      "執中嗣堂播，奕葉垂範模。",
      "破碎今已殘，敵人踵闚𨵦。",
      "危哉武休破，漢沔幾丘墟。",
      "成功頼諸將，三蜀仍覆盂。",
      "收藏問何時，官已迫征輸。",
      "開倉儲百穀，爲我供軍須。",
      "閉關且堅守，民力庶少蘇。"
    ],
    "added_time": "2026-01-02 11:15:18"
  },
  {
    "source_file": "poet.song.24000.json",
    "title": "同曼叔化光遊卞氏園",
    "author": "韓維",
    "paragraphs": [
      "野圃無人到，秋風共子行。",
      "花臨流水落，草上廢臺生。",
      "氣晚才看菊，天寒不見鶑。",
      "幽閑固多味，濁酒詎須傾。"
    ],
    "added_time": "2026-01-02 11:15:20"
  },
  {
    "source_file": "poet.song.206000.json",
    "title": "答江無極",
    "author": "李龏",
    "paragraphs": [
      "男兒懶種南山豆，短褐踆踆走京口。",
      "一枝彩筆度陽春，五年不飲烏程酒。",
      "杳眇長堤斷馬蹄，吟詩豈爲黄金悲。",
      "菖蒲花老楓香謝，頭上驚霜添暗絲。",
      "紅雲無光日將暮，半幅離情捲幽素。",
      "迷魂細雨撲寒空，秦淮鯉魚撇波去。"
    ],
    "added_time": "2026-01-02 11:15:31"
  },
  {
    "source_file": "poet.song.112000.json",
    "title": "題虎丘",
    "author": "馮時行",
    "paragraphs": [
      "海甸平無際，突阜如踞虎。",
      "杉松閟巖壑，殿閣煥藻黼。",
      "老眼凌雲煙，吳會略可俯。",
      "昔遊恍如昨，歲月不勝數。",
      "老矣愜重來，病倦喜欲愈。",
      "况復偕賢彥，清罇侑歌舞。",
      "高談聞善謔，錦繡落英吐。",
      "籬菊粲佳節，山屐霽淫雨。",
      "蜀客萬里外，艱虞棘肺腑。",
      "摧頹已無氣，頼此作一鼓。",
      "却欲挽長江，快意洗天宇。",
      "且復置是事，秋風送歸櫓。"
    ],
    "added_time": "2026-01-02 11:16:12"
  },
  {
    "source_file": "poet.song.161000.json",
    "title": "用陳和父太博韻題江州高遠亭四首  其二",
    "author": "袁說友",
    "paragraphs": [
      "亭高未涉意先申，五馬同來却報春。",
      "一笑孰知今在旅，茲游端不厭居塵。",
      "分張好景因人重，排拶佳篇逐日新。",
      "我是東州西上客，也來吟作社中人。"
    ],
    "added_time": "2026-01-02 11:16:16"
  },
  {
    "source_file": "poet.song.229000.json",
    "title": "探禹穴感懷",
    "author": "趙與緡",
    "paragraphs": [
      "神禹宏疏鑿，流傳山海經。",
      "披覽未爲足，時騎李白鯨。",
      "是日輕飆起，翛然天籟鳴。",
      "孤峰带江浙，突兀地軸橫。",
      "振衣履絕頂，盤踞雄殿亭。",
      "群峯百里外，拱護頼衆星。",
      "乃信王氣鍾，根深奕葉生。",
      "厥後卧薪者，會稽棲復興。",
      "此義久懵懵，寂寞羞山陵。"
    ],
    "added_time": "2026-01-02 11:16:18"
  },
  {
    "source_file": "poet.song.229000.json",
    "title": "訪劉漢英",
    "author": "趙與緡",
    "paragraphs": [
      "無情歲月迅飛梭，却笑浮生慮更多。",
      "最羨君能尋舊業，半溪春雨一漁蓑。"
    ],
    "added_time": "2026-01-02 11:16:18"
  },
  {
    "source_file": "poet.song.229000.json",
    "title": "游洞霄紀實",
    "author": "馬元演",
    "paragraphs": [
      "甲寅良月初，爲捧帥垣檄。",
      "遍走三蕩所，村落怪荒寂。",
      "人謂白昇里，杭邑纔咫尺。",
      "杭有洞霄宮，神仙其窟宅。",
      "慣是名勝游，不許俗眼識。",
      "余雖一俗吏，心實慕名德。",
      "癡兒官事了，此行烏可惜。",
      "天氣暖如春，得意馬蹄疾。",
      "僕夫嗟况瘁，告我請休息。",
      "止宿蕭市中，明朝辨行色。",
      "未曉垂玉繩，向風嘶金勒。",
      "行行十數里，漸漸仙境出。",
      "始見九鎖峯，窮眸望不極。",
      "一似天爲門，四山作扃鐍。",
      "雲烟一齊起，松檜萬古碧。",
      "巖洞是處有，名字難盡憶。",
      "入拜大有庭，奇特更奇特。",
      "洞天與福地，它山得其一。",
      "惟此爲兩全，四字揭奎畫。",
      "主人貝道士，高志頗嗜客。",
      "引謁帝宸殿，金釘朱戶飾。",
      "出示御書經，鳳篆龍章筆。",
      "拜手拈瓣香，舉頭看近日。",
      "既見撫掌泉，又觀松花石。",
      "小愒漱玉軒，恍驚風雨夕。",
      "再登虛白樓，頓覺天地窄。",
      "迤邐游二洞，其東名大滌。",
      "仰視洞中山，群崖翠欲滴。",
      "蛟龍現鱗距，天産非人力。",
      "石鼓清可聽，石魚亦堪擊。",
      "中有一小洞，謂能隔凡迹。",
      "稚子曾入去，海聲親聽得。",
      "出洞見一井，石欄四圍赤。",
      "云是葛翁泉，大旱無竭澤。",
      "西洞號棲真，却在山絕壁。",
      "華蓋垂於上，獅子橫其側。",
      "非烟亦非雲，蟠結斬如刻。",
      "上有倒掛仙，疑是帝所謫。",
      "棋臺別東西，棋子散黑白。",
      "又見方尺地，三人可容膝。",
      "下如空谷聲，必是仙隠室。",
      "道士雖携持，余亦倦登陟。",
      "歸息翠蛟亭，寒玉走鳴瀑。",
      "心目盡開豁，塵累渙然釋。",
      "坡仙紀舊遊，壁間著遺墨。",
      "吾得繼清賞，奚必問姑射。",
      "試觀殊勝地，何年是開闢。",
      "雖慕子長遊，未學子真逸。",
      "可惜繫微官，匆匆整還役。",
      "小子不學詩，數章□紀實。"
    ],
    "added_time": "2026-01-02 11:16:18"
  },
  {
    "source_file": "poet.song.229000.json",
    "title": "題二陸祠",
    "author": "陳琰",
    "paragraphs": [
      "塵暗香殘二陸祠，可憐詞藻妙當時。",
      "聯鑣入洛成何事，一段淒涼鶴不知。"
    ],
    "added_time": "2026-01-02 11:16:18"
  },
  {
    "source_file": "poet.song.229000.json",
    "title": "登法華臺",
    "author": "陳琰",
    "paragraphs": [
      "流水西來遶亂山，山色曲折幾重灘。",
      "烟雲出入搜尋易，人世興亡入畫難。",
      "南楚歸舟牽客思，西風脫葉轉秋寒。",
      "年華漸晚邊城遠，凝望中天更倚欄。"
    ],
    "added_time": "2026-01-02 11:16:18"
  },
  {
    "source_file": "poet.song.34000.json",
    "title": "和王絢道贈高七植竹",
    "author": "劉攽",
    "paragraphs": [
      "人言植物中，唯竹類有德。",
      "虛心道所存，外勁禮自飾。",
      "風霜不改陰，一何金玉色。",
      "丘澤無變根，還如古人直。",
      "繁花豈無實，所待鵷鸞食。",
      "卑枝亦可栖，不許鴟鳶息。",
      "爲君裁管籥，於此諧金石。",
      "爲君度短長，於此齊尋尺。",
      "濟川倚巨檝，扶老杖輕策。",
      "大厦莞簟安，射侯弓矢力。",
      "乃知天材美，固待君子識。",
      "飽聞崑崙秀，盛說瀟湘碧。",
      "豈曰生不遷，念當厚封植。",
      "惟君傲聲利，心遠地更僻。",
      "擇交獨此君，開徑如三益。",
      "清風共忘言，明月爲莫逆。",
      "還當掃塵榻，會待遺名客。"
    ],
    "added_time": "2026-01-02 11:17:18"
  },
  {
    "source_file": "poet.song.184000.json",
    "title": "書懷",
    "author": "蘇泂",
    "paragraphs": [
      "出門莽莽無所適，青草門前少行客。",
      "讀書妄意學周孔，行年三十頭雪白。",
      "朝廷伏聞治清靜，賤子何憂官得失。",
      "平生志氣渺江海，前日詩名漫梁益。",
      "相公青氈化烏有，大似不蒙稽古力。",
      "恭惟元祐全盛時，左右明王非列辟。",
      "爾時吾祖亦遭逢，曾與坡范同入直。",
      "同朝人士服該貫，後世儒生猶辟易。",
      "石羊去作高資夢，金榜空餘峴山宅。",
      "爛然朱紫照一門，綿亙百年隨社稷。",
      "中興郎從間有人，往往命薄中道塞。",
      "只今晨星頗相望，豈不稽首荷王澤。",
      "先人中間亦筮仕，曾未幾見捐祿食。",
      "坐令諸子各困頓，須與祖世事乖隔。",
      "忠肝痛膽欲誰付，冷屋風燈但蕭瑟。",
      "明知長短均一盡，自是炎凉心所惻。",
      "昨蒙宗公置牙齒，事下丞相當審覈。",
      "駑才不堪駕十乘，爝火或可繼殘夕。",
      "縱然得遂豈其志，未免妻嫂有輕色。",
      "諸兄生兒任門戶，兩弟行當問家室。",
      "祖宗祭祀足依頼，插架牙籤肯終畢。",
      "至尊恭己正南面，下採芻蕘及羣策。",
      "男兒努力要及時，致君堯舜收故物。",
      "春風吹花滿江城，醉擊珊瑚夜吹笛。",
      "屬予寄傲諒茲契，隠肆壺天許分席。",
      "西遊酹酒弔杜甫，東望吟詩懷李白。",
      "瀟湘南浮窺舜葬，淮海北上巡禹迹。",
      "歸來故舊半爲鬼，未死一身長百疾。",
      "向之經行輒夢寐，江漢沱潜猶彷彿。",
      "塵埃熏人眼生翳，文字不立口掛壁。",
      "樊籠日月安足恃，會覓丹砂變形質。",
      "時哉鵬翼倘相逢，俯仰人間訪疇昔。"
    ],
    "added_time": "2026-01-02 11:17:47"
  },
  {
    "source_file": "poet.song.217000.json",
    "title": "偈頌一百零九首  其六九",
    "author": "釋可湘",
    "paragraphs": [
      "建法幢，立宗旨。",
      "既承師訓，合聽官差。",
      "且宗旨法幢作麽生建立。",
      "行船同一命，方屯飛虎於江心。",
      "打皷召三軍，又布長蛇於雪嶺。",
      "海宇頓清猶带甲，心王親覩始休兵。"
    ],
    "added_time": "2026-01-02 11:18:41"
  },
  {
    "source_file": "poet.song.25000.json",
    "title": "夏日閑書墨君堂壁二首  其二",
    "author": "文同",
    "paragraphs": [
      "歸來山中住，便作山中人。",
      "冠带亦自閑，累月不著身。",
      "散髪層岩阿，濯足清澗濱。",
      "石蘚黏簡冊，松風墮衣巾。",
      "鄉里多舊游，不厭過從頻。",
      "山肴與野釀，待我如佳賓。",
      "有召即走赴，愛其愛我真。",
      "常恐禮數乖，取問吾交親。",
      "正此一夏樂，忽茲遘蕭辰。",
      "還愧擁千騎，又走西道塵。"
    ],
    "added_time": "2026-01-02 11:19:47"
  },
  {
    "source_file": "poet.song.170000.json",
    "title": "題竹",
    "author": "翁卷",
    "paragraphs": [
      "偶種得成陰，翛翛過別林。",
      "月寒雙鴿睡，風靜一蟬吟。",
      "映地添苔碧，臨池覺水深。",
      "貧居來客少，頼爾慰人心。"
    ],
    "added_time": "2026-01-02 11:20:08"
  },
  {
    "source_file": "poet.song.170000.json",
    "title": "曉對",
    "author": "翁卷",
    "paragraphs": [
      "獨對曉來晴，天寒景物清。",
      "梅花分地落，井氣隔簾生。",
      "曾是吟招隠，何時遂耦耕。",
      "蕭疎頭上髮，已白二三莖。"
    ],
    "added_time": "2026-01-02 11:20:08"
  },
  {
    "source_file": "poet.song.229000.json",
    "title": "挽故知容州朝請舅  其二",
    "author": "樊夢辰",
    "paragraphs": [
      "利慾嗟瀾倒，沈淪幾縉紳。",
      "頹波障流俗，砥柱頼斯人。",
      "高節標時望，清風濯世塵。",
      "聖朝公史筆，卓行傳名臣。"
    ],
    "added_time": "2026-01-02 11:20:13"
  },
  {
    "source_file": "poet.song.24000.json",
    "title": "暮春遊卞氏園",
    "author": "韓維",
    "paragraphs": [
      "路出清陰下，殘花著馬蹄。",
      "過城春水靜，度墅野橋低。",
      "池廢青蘋合，林深綠笋齊。",
      "流鶑知我恨，落日再三啼。"
    ],
    "added_time": "2026-01-02 11:20:17"
  },
  {
    "source_file": "poet.song.184000.json",
    "title": "春日閑望",
    "author": "蘇泂",
    "paragraphs": [
      "到處林園靜，能來是主人。",
      "鶑喉低囀玉，魚腹暖翻銀。",
      "翫雨沾芳履，吟風岸角巾。",
      "功名吾老矣，甘作太平民。"
    ],
    "added_time": "2026-01-02 11:20:26"
  },
  {
    "source_file": "poet.song.161000.json",
    "title": "劉德修殿院持節歸蜀",
    "author": "袁說友",
    "paragraphs": [
      "堂堂柏府幾人過，屈指精忠竟若何。",
      "正爾浮雲遮白日，頼公砥柱立頹波。",
      "回天力挽千鈞重，去國身輕一葉多。",
      "萬里長江向東去，清明無日可鎸磨。"
    ],
    "added_time": "2026-01-02 11:20:32"
  },
  {
    "source_file": "poet.song.34000.json",
    "title": "雪中退朝與諸同舍登秘閣",
    "author": "劉攽",
    "paragraphs": [
      "密雪晦空曲，天作白玉京。",
      "都城百萬家，漠漠浮雲生。",
      "束带聽鳴鷄，謁帝開承明。",
      "脫身塵埃外，自覺肌骨輕。",
      "歸從諸仙子，笑語來蓬瀛。",
      "仰望策府高，天祿鬰崢嶸。",
      "步登雲蜺表，俯視朝日晴。",
      "寒門杳無涯，珠宮聯五城。",
      "珍木比後凋，冥鴻亦同聲。",
      "還因閶闔風，共此夷曠情。"
    ],
    "added_time": "2026-01-02 11:20:43"
  },
  {
    "source_file": "poet.song.34000.json",
    "title": "清漣閣",
    "author": "劉攽",
    "paragraphs": [
      "平湖侵危臺，天水相競入。",
      "縈迴古嶼間，空闊衆境集。",
      "大邦屏東南，開府記百十。",
      "勝遊雖日來，面勢忍遺葺。",
      "能聲紹豈弟，敏政常暇給。",
      "喜聞棟梁新，甫見規模立。",
      "橫空眩藻麗，構迥愁嶪岌。",
      "居然心意會，似匪人謀及。",
      "草樹亦增華，神明非舊習。",
      "青凝夕霏翠，冷激迴風濕。",
      "去鳥指暝飛，潛鱗視幽蟄。",
      "達生貴夷曠，外物辭妄執。",
      "皋壤正欣然，蒼波仍可挹。",
      "雖云吏隠最，世復登賢急。",
      "徒使棠樹詩，千秋意相襲。"
    ],
    "added_time": "2026-01-02 11:20:43"
  },
  {
    "source_file": "poet.song.160000.json",
    "title": "春日",
    "author": "王炎",
    "paragraphs": [
      "小凭笋輿行野田，麥芒桑蕾春無邊。",
      "勒回風物未全好，小雨班班天護寒。",
      "入門烏鵲枝頭語，鴻鴈好音慈母喜。",
      "車馬不來門巷窮，桃花自作深深紅。",
      "世間萬事易冰冷，春來無處無東風。"
    ],
    "added_time": "2026-01-02 11:22:45"
  },
  {
    "source_file": "poet.song.207000.json",
    "title": "贈藍琴士  其一",
    "author": "白玉蟾",
    "paragraphs": [
      "江湖見說老藍公，今日相逢在玉隆。",
      "竹樣精神梅樣骨，况君梅竹在胸中。"
    ],
    "added_time": "2026-01-02 11:22:49"
  },
  {
    "source_file": "poet.song.171000.json",
    "title": "季弟黄巖任滿大人挈家衆先掃作詩見示恭和元韵",
    "author": "孫應符",
    "paragraphs": [
      "心處中虛治五官，物來能應固非難。",
      "移忠益本居家孝，閲暑知曾歷歲寒。",
      "父子賡歌真內樂，弟兄分職頼居安。",
      "何妨菽水爲歡養，會有時來詔賜餐。"
    ],
    "added_time": "2026-01-02 11:22:56"
  },
  {
    "source_file": "poet.song.161000.json",
    "title": "飲寓隠軒",
    "author": "袁說友",
    "paragraphs": [
      "軒亭曉清曠，行樂未妨頻。",
      "無客不堪醉，有花長是春。",
      "憑欄尚紅藥，結伴擅芳辰。",
      "笑駐凌波步，香分折角巾。",
      "鶑聲殊自健，杏子况嘗新。",
      "仰止宗英伯，來爲鄭驛賓。",
      "言辭獨樂樂，仍命可人人。",
      "鴻弄舞時影，梁蜚歌處塵。",
      "棋枰誰得雋，詩筆自疑神。",
      "欹倒何妨屢，歌呼却甚真。",
      "升沈塞上馬，容易鬢如銀。",
      "奈許追歡地，回頭迹便陳。"
    ],
    "added_time": "2026-01-02 11:24:04"
  },
  {
    "source_file": "poet.song.230000.json",
    "title": "前之十首次詩  其三",
    "author": "釋行海",
    "paragraphs": [
      "十五游方今五十，異鄉偏感故鄉春。",
      "吳檣語燕頻留客，楚谷蠻鶑苦喚人。",
      "柳癭冷懸芳信雨，花鬚暖污阿香塵。",
      "如今又在長安別，夜夜天邊望北辰。"
    ],
    "added_time": "2026-01-02 11:24:31"
  },
  {
    "source_file": "poet.song.230000.json",
    "title": "前之十首次詩  其五",
    "author": "釋行海",
    "paragraphs": [
      "十五游方今五十，翻思四十九年非。",
      "守株林下頭添雪，掩卷燈前泪滴衣。",
      "過隙寸陰真可惜，流芳百世不如歸。",
      "沐蘭幾度彈烏帽，又欲沖天放鶴飛。"
    ],
    "added_time": "2026-01-02 11:24:31"
  },
  {
    "source_file": "poet.song.112000.json",
    "title": "送召客",
    "author": "馮時行",
    "paragraphs": [
      "暮春送客朝明光，顛風吹花繞柂檣。",
      "大江吞天日出沒，赤心許國一葦航。",
      "平生夢躡螭龍尾，天門九重九萬里。",
      "一朝巨手開天關，丹極紫霄隨步履。",
      "兒輩端非五湖匹，國柄今歸謝安石。",
      "遥之別墅清晝長，笑拂楸枰行折屐。",
      "共傾東海洗乾坤，景仁况是名公孫。",
      "四郊多壘士之耻，富貴浮雲何足論。",
      "宦海十年風退鷁，我亦彈冠聽推檄。",
      "安能鬰鬰久居此，朔饑欲死心不死。"
    ],
    "added_time": "2026-01-02 11:25:26"
  },
  {
    "source_file": "poet.song.170000.json",
    "title": "哭徐山民",
    "author": "翁卷",
    "paragraphs": [
      "已是窮侵骨，何期早喪身。",
      "分明上天意，磨折苦吟人。",
      "花色連晴晝，鶑聲在近鄰。",
      "誰憐三尺像，猶带瘦精神。"
    ],
    "added_time": "2026-01-02 11:25:28"
  },
  {
    "source_file": "poet.song.217000.json",
    "title": "偈頌一百零九首  其九四",
    "author": "釋可湘",
    "paragraphs": [
      "兩肩擔不起，壓倒世間人。",
      "覿體常現前，知他是什麽。",
      "縱使六陰塞戶，無欠亦無餘。",
      "假饒一氣轉鈞，同明復同暗。",
      "瞿曇廣說，達磨直指。",
      "詰其端由，全沒巴鼻。",
      "驀見陽生第一爻，九九元來八十二。"
    ],
    "added_time": "2026-01-02 11:25:57"
  },
  {
    "source_file": "poet.song.194000.json",
    "title": "李西清先生創凌霄觀於潼川府治紅樓之上賦詩敬和韻",
    "author": "程公許",
    "paragraphs": [
      "丈人氣湖海，合卧百尺樓。",
      "引袖麾八極，無處豁前眸。",
      "肯以治城志，而忘天下憂。",
      "窘步爭徑捷，危炊迷劍頭。",
      "攀天限九閽，起家先一州。",
      "顧瞻衆山會，慘澹春色浮。",
      "憑高展遐眺，幾幅烟雨秋。",
      "象緯逼紫宸，飈輪通十洲。",
      "吏衙散鳬鶩，野盟參鷺鷗。",
      "所思隔秋水，倚天看吳鉤。",
      "寄懷廣莫外，任運逍遥遊。",
      "遐哉郝使君，一往歲月遒。",
      "名字著不朽，實繄杜參謀。",
      "後先五百年，意氣有此不。",
      "不須蘇門嘯，我自商聲謳。",
      "烟霞雜揮灑，風月共獻酬。",
      "跡忝梁苑舊，目送涪江流。",
      "可能呼小艇，醉歌賡四愁。",
      "宇縣暗矛戟，田原輟耡耰。",
      "念公志經綸，季孟忠武侯。",
      "肯袖斲泥手，江海寂寞休。",
      "檻前水東注，鼓枻不可留。",
      "撫翼附青雲，忍滯鶑谷幽。"
    ],
    "added_time": "2026-01-02 11:27:36"
  },
  {
    "source_file": "poet.song.194000.json",
    "title": "送李季才戶部出守衡陽",
    "author": "程公許",
    "paragraphs": [
      "君來我去國，我還君得州。",
      "世事巧違人，參辰不同謀。",
      "庚午蜀貢琛，君名亞龍頭。",
      "回翔三十年，班序晚見收。",
      "邊聲震宇縣，樞筦須良籌。",
      "心期白粉闈，晉扈翠雲裘。",
      "忽以外庸請，高軒擁前騶。",
      "展也清廟器，若爲南國侯。",
      "事會轉轇轕，材難費搜求。",
      "似聞石廩峰，瓊佩鬰飛浮。",
      "其下維清湘，杜蘭滿汀洲。",
      "官閒足娛玩，聊以寬隠憂。",
      "良會當有期，玉泉來蹇修。",
      "芳聲保不沫，歲晏終綢繆。",
      "我迂諒無補，行世况鮮儔。",
      "言歸承明直，塵容祇含羞。",
      "思土重紆軫，風埃苦淹留。",
      "佇君建名業，同理溯峽舟。",
      "白首三間茅，相依岷峨陬。"
    ],
    "added_time": "2026-01-02 11:27:36"
  },
  {
    "source_file": "poet.song.171000.json",
    "title": "唐侯仲友之守台爲浮梁於江象山令蔣鶚考叔賦江有濟三章以獻余時官於台見而陋之作江有梁  其二",
    "author": "孫應時",
    "paragraphs": [
      "江有梁，維今始兮。",
      "台之民，維天啟兮。",
      "邦有父母，視民如子。",
      "民號於溺，侯曰由己。",
      "乃相乃謀，乃築乃峙。",
      "其桴聯聯，其舟齒齒。",
      "民不知江，有道如砥。",
      "我醉我犇，云胡不喜。"
    ],
    "added_time": "2026-01-02 11:43:57"
  },
  {
    "source_file": "poet.song.171000.json",
    "title": "唐侯仲友之守台爲浮梁於江象山令蔣鶚考叔賦江有濟三章以獻余時官於台見而陋之作江有梁  其三",
    "author": "孫應時",
    "paragraphs": [
      "江有梁，孰使然兮。",
      "台之民，曰侯賢兮。",
      "孰使侯賢，有命自天。",
      "天子聖仁，侯乃來宣。",
      "自我侯來，有麥有年。",
      "天姥之南，東溟之壖。",
      "濤瀾不驚，歌舞後先。",
      "汝不我信，視此一川。"
    ],
    "added_time": "2026-01-02 11:43:57"
  },
  {
    "source_file": "poet.song.171000.json",
    "title": "唐侯仲友之守台爲浮梁於江象山令蔣鶚考叔賦江有濟三章以獻余時官於台見而陋之作江有梁  其四",
    "author": "孫應時",
    "paragraphs": [
      "我梁既成，我民既平。",
      "侯智不矜，侯心載寧。",
      "帝曰汝歸，其車宵征。",
      "予欲濟川，邦國是經。",
      "民留我侯，敢與帝爭。",
      "我帝我侯，眉壽無疆。"
    ],
    "added_time": "2026-01-02 11:43:57"
  },
  {
    "source_file": "poet.song.171000.json",
    "title": "四明山記遊八十韵",
    "author": "孫應時",
    "paragraphs": [
      "平生抱遐尚，撫劍遠行遊。",
      "迹謝聲利牽，心與巖壑謀。",
      "東征泛滄海，南騖踰丹丘。",
      "西登岷峨嘯，北望關隴愁。",
      "匡廬挽歸轡，巫峽紆行舟。",
      "劍閣最險壯，龍門更奇幽。",
      "歷覽雖未飽，勝槩略以收。",
      "爾來卧燭湖，清夢長夷猶。",
      "家山維四明，名字橫九州。",
      "出門宛在眼，欲往輒不酬。",
      "人事真好乖，山靈豈吾仇。",
      "忽近益可笑，投老空自尤。",
      "茲辰正芳春，會心得良儔。",
      "贏糧幸易足，决策遂所求。",
      "中宵雨聲斷，逗曉霽色浮。",
      "天容極瑩凈，風氣正和柔。",
      "瘦筇挾籃輿，野服兼輕裘。",
      "遥遥指林麓，欣欣聽溪流。",
      "試屐請賢嶺，弭蓋白水湫。",
      "飛湍響淙潺，怪松韵蕭颼。",
      "艱然小羊額，喘若料虎頭。",
      "甓石訪歲期，負樵歌道周。",
      "百折快一眺，千里森雙眸。",
      "峰巒何綿聯，脈絡相纏繆。",
      "化鈞妙融結，神工巧雕鎪。",
      "長風動溟渤，洪濤簸瀛洲。",
      "巨鼇出贔屭，游龍繞蚴蟉。",
      "鯨鵬恣摩盪，蟲魚紛疊稠。",
      "萬怪各起伏，千帆遞行留。",
      "或坦若几席，或峩若冠旒。",
      "或排若劍戟，或剡若戈矛。",
      "或舞若鸞鳳，或驟若驊騮。",
      "或若戲狻猊，或若鬭貔貅。",
      "儼然開明堂，玉帛朝諸侯。",
      "赫然會岐陽，長圍方大蒐。",
      "鏖戰臨長平，堅壁持鴻溝。",
      "廣野列車騎，中軍嚴旆斿。",
      "開闢洪茫茫，變化久悠悠。",
      "愕眙不得語，形容那可侔。",
      "仙樹四十圍，蟠根幾千秋。",
      "老幹枯不死，新榮翠相樛。",
      "飈馭定來止，桑田行驗不。",
      "遺跡信所聞，輕舉當何由。",
      "東南徑崇岡，左右羅平疇。",
      "人家散鷄犬，村塢來羊牛。",
      "官征畢薪炭，春事動耝耰。",
      "土膩少沙石，氣寒無麥麰。",
      "荒蹊夾桃李，密蔭間梧楸。",
      "是中可避世，何勞更乘桴。",
      "駢巖下蒼峭，別岫爭崪崷。",
      "熟知二剎勝，逝肯中道休。",
      "杖錫既巉絕，雪竇仍阻脩。",
      "停雲朝漠漠，剛風晝飂飂。",
      "盤磴度方橋，廣宇連飛樓。",
      "珠璣錯藻繡，金碧照彫髹。",
      "撞鐘食千指，鳴板燈百篝。",
      "真成天上居，不涉人間憂。",
      "周遭富佳致，徜徉得窮搜。",
      "妙峰遠色湊，錦鏡波光瀏。",
      "兩溪來活活，千丈落瀌瀌。",
      "深瀑摽隨鳬，空潭隠靈虬。",
      "倒窺凜欲眩，俯掬清敢漱。",
      "澗草高下積，巖花零亂抽。",
      "掛壁見猱捷，食芩聞鹿呦。",
      "日長轉睍睆，霧暗啼鈎輈。",
      "修竹奏琴瑟，細溜鏘琳璆。",
      "占晴喜哢鵲，畏雨愁呼鳩。",
      "何妨共齋鉢，且復薦茶甌。",
      "老僧頗好事，幅畫肯見投。",
      "隨意宿山房，無眠聽更籌。",
      "念昔身萬里，及此天一陬。",
      "登臨世界闊，俛仰歲月遒。",
      "榮辱兩蝸角，聚散一海漚。",
      "塵鞅自束縛，名場相敵讎。",
      "不念猿鶴怨，坐令泉石羞。",
      "心期晚乃愜，俗駕我尚優。",
      "勝具學支許，奇蹤非阮劉。",
      "時哉山梁雉，樂矣濠上鯈。",
      "聊追興公賦，不歎柳子囚。",
      "招招知音子，爲我商聲謳。"
    ],
    "added_time": "2026-01-02 11:43:57"
  },
  {
    "source_file": "poet.song.171000.json",
    "title": "送張敬夫栻以追送不作遠爲韵賦詩五章藉手言別不勝惓惓愛助之誠情見乎辭惟高明幸教  其一",
    "author": "孫應時",
    "paragraphs": [
      "平生賦褰裳，親意許從師。",
      "四海非不廣，獨仰大雅姿。",
      "逡巡一再見，慘憺已復辭。",
      "霜風送旌節，遠目不可追。",
      "挾經問疑義，倘許結後期。"
    ],
    "added_time": "2026-01-02 11:43:57"
  },
  {
    "source_file": "poet.song.39000.json",
    "title": "赤岸過柳明之别業",
    "author": "劉摯",
    "paragraphs": [
      "主人瀟洒武陵仙，别業河東大道邊。",
      "心畫美田皆枕水，手栽佳木已參天。",
      "園林有地時難者，鐘鼎銘功事莽然。",
      "倦客過門空大嚼，卜鄰安得買清泉。"
    ],
    "added_time": "2026-01-02 11:53:23"
  },
  {
    "source_file": "poet.song.39000.json",
    "title": "病中聞子客被召次中東歸",
    "author": "劉摯",
    "paragraphs": [
      "一夜奎星向紫微，朝來黄鵠又東歸。",
      "謝庭春入新紅藥，吳苑花迎舊繡衣。",
      "疲馬顧鳴還有戀，驚烏飛匝欲何依。",
      "無聊病况將離思，併寫孤音白玉徽。"
    ],
    "added_time": "2026-01-02 11:53:23"
  },
  {
    "source_file": "poet.song.207000.json",
    "title": "春詞  其三",
    "author": "白玉蟾",
    "paragraphs": [
      "瘦沈皤潘莫自匆，花邊有酒且從容。",
      "春三二月東風裏，鶑百千聲翠柳中。"
    ],
    "added_time": "2026-01-02 11:53:43"
  },
  {
    "source_file": "poet.song.230000.json",
    "title": "離剡",
    "author": "釋行海",
    "paragraphs": [
      "滿目溪山欠故人，在家翻憶異鄉春。",
      "明朝又向長安路，愁對鶑花憶老親。"
    ],
    "added_time": "2026-01-02 11:54:10"
  },
  {
    "source_file": "poet.song.194000.json",
    "title": "縣齋秋懷  其四",
    "author": "程公許",
    "paragraphs": [
      "春渠鍼綠秧，秋畦壓黄雲。",
      "積憂稍緩带，轉手俄空囷。",
      "况彼東人子，石田加灼焚。",
      "算緡方趣辦，蒙袂須勸分。",
      "誰爲本根慮，天高聞不聞。"
    ],
    "added_time": "2026-01-02 11:54:13"
  },
  {
    "source_file": "poet.song.34000.json",
    "title": "次韵和原甫登禪智寺上方院二首  其二",
    "author": "劉攽",
    "paragraphs": [
      "夫子信與點，賜也敢望回。",
      "遥知成春服，復此登春臺。",
      "一水近清淺，衆峰遠崔嵬。",
      "林端白雲暝，竹下清風來。",
      "谷深鶑徐囀，川迥雁仍哀。",
      "賓至賦樂胥，觴行咏康哉。",
      "詞鋒與醉墨，餘響若底頹。",
      "何以喻珍奇，繁露將玉杯。"
    ],
    "added_time": "2026-01-02 11:54:41"
  },
  {
    "source_file": "poet.song.24000.json",
    "title": "和中道遊金明池",
    "author": "韓維",
    "paragraphs": [
      "出苑花光朱雪動，壓波橋影綵虹摇。",
      "飛揚鶑燕驚高管，偃蹇魚龍近畫橈。",
      "早識浮名身外事，久判閑日醉中消。",
      "幾年寥落同遊伴，還喜春風并馬鑣。"
    ],
    "added_time": "2026-01-02 11:55:20"
  },
  {
    "source_file": "poet.song.112000.json",
    "title": "杜如篪屢督烹茶仍作詩次其韵",
    "author": "馮時行",
    "paragraphs": [
      "老寄餘生山水窟，寂無朝煙屈硉矹。",
      "客從何方問棲隠，無人譍門杖藜出。",
      "言間遺我翠玉餠，把玩芳香襲呼吸。",
      "便欲洗琖試水品，腸胃空枯恐稱屈。",
      "緘藏小篋掛東牖，惕若虬龍隨手入。",
      "雲濤雪浪有變化，扃鐍苞苴何鬰鬰。",
      "痛嘗七碗豈不願，待營一飽終無及。",
      "窮人談富如畫餠，浪說烹炮詫知識。",
      "真求大嚼薦茗飲，可笑詩人太癡絕。",
      "豈惟枵腹誤指染，更并麗句成乾沒。",
      "亦知且具衲子供，澆淋蔬筍供一啜。",
      "恐君肺腑出宮商，造物反怪太喧聒。",
      "又恐展轉夜不寐，深思危慮比孤孽。",
      "何如待我食萬錢，東閣大開玉醅潑。",
      "翠娥捧香沃煩膩，醉起一笑天地間。",
      "男兒蓋棺事始定，所不踐言有如日。"
    ],
    "added_time": "2026-01-02 11:55:56"
  },
  {
    "source_file": "poet.song.239000.json",
    "title": "除夜  其二",
    "author": "文天祥",
    "paragraphs": [
      "歲暮難爲客，天涯况是囚。",
      "乾坤還許大，歲月忽如流。",
      "夢過元無夢，憂多更不憂。",
      "屠蘇兒女態，肯作百年謀。"
    ],
    "added_time": "2026-01-02 11:55:58"
  },
  {
    "source_file": "poet.song.217000.json",
    "title": "偈頌一百零九首  其一○八",
    "author": "釋可湘",
    "paragraphs": [
      "嗟末法，惡時世。",
      "諭之向上關，略不點頭。",
      "說及龍華會，何曾抽採。",
      "但見需撒花索苗米，惱得頭白，逼得面黄。",
      "留香一鉢飯，渾是皺眉糧。",
      "今歲上供銀未解，來年新底又催綱。",
      "歸堂快合休糧方。"
    ],
    "added_time": "2026-01-02 11:56:25"
  },
  {
    "source_file": "poet.song.198000.json",
    "title": "答翁定",
    "author": "劉克莊",
    "paragraphs": [
      "牢落祠官冷似秋，頼詩消遣一襟愁。",
      "喜延明月常開戶，貪對青山懶下樓。",
      "客詫瀑奇邀往看，僧誇寺僻約來游。",
      "何當與子分峯隠，饑嗅巖花渴飲流。"
    ],
    "added_time": "2026-01-02 11:56:25"
  },
  {
    "source_file": "poet.song.35000.json",
    "title": "雨夜三首  其一",
    "author": "劉攽",
    "paragraphs": [
      "急雨吹喬木，孤燈瞑小軒。",
      "神傷徒隠几，夢極不招魂。",
      "老淚悲朝雉，摧腸怯夜猿。",
      "舊惟眸子亮，一月遂全昏。"
    ],
    "added_time": "2026-01-02 11:56:36"
  },
  {
    "source_file": "poet.song.188000.json",
    "title": "思故人",
    "author": "華岳",
    "paragraphs": [
      "十載無人問益之，誰于欬唾覓珠璣。",
      "兩三千里家何在，三十六峰人未歸。",
      "將謂抱薪能救燎，果然畫餠不充饑。",
      "東川恐遇連榮祖，一笑不須論是非。"
    ],
    "added_time": "2026-01-02 11:57:01"
  },
  {
    "source_file": "poet.song.194000.json",
    "title": "縣齋秋懷  其九",
    "author": "程公許",
    "paragraphs": [
      "古人日以遠，古心誰與共。",
      "陳編如有覿，整袂神自竦。",
      "晝短疲衆喧，夜永息羣動。",
      "頼此一炷膏，假我數行誦。",
      "古今費探討，心力老賓送。",
      "世味久已空，餘業此偏重。",
      "歲晚儻得閒，只願書冊擁。"
    ],
    "added_time": "2026-01-02 11:57:11"
  },
  {
    "source_file": "poet.song.143000.json",
    "title": "送藥者陳國器",
    "author": "楊萬里",
    "paragraphs": [
      "竇憲一舉空朔野，曹霸一筆空凡馬。",
      "吾鄉藥者有陳生，一丸洗空萬藥者。",
      "庸醫皆笑道旁莎，陳生拈出便是玉山禾。",
      "庸醫皆笑澗下水，陳生酌來便是上池底。",
      "也只不離神農書，書外別得一亡珠。",
      "也只不出歧伯論，論外別得舌一寸。",
      "舊遭痔疾惱殺儂，新遭淋疾與合縱。",
      "恰如住在圃田國，晉楚腹背來夾攻。",
      "陳生贈我玉菌子，乃是華陽洞中乖龍耳。",
      "陳生贈我紺葉紗，乃是金鴉脚底扶桑花。",
      "汲泉親手煮蟹眼，一浣枯腸如浣沙。",
      "平生舊疾蟬殻退，秋風吹落青天外。",
      "更傳枕中鴻寶方，戒勿浪傳泄天藏。",
      "君不見回巖仙客逢貧子，指石成金吾濟爾。",
      "貧子再拜不要金，祇覓指頭吾自指。"
    ],
    "added_time": "2026-01-02 11:57:12"
  },
  {
    "source_file": "poet.song.160000.json",
    "title": "再和前韻三首  其三",
    "author": "王炎",
    "paragraphs": [
      "小屈青雲富貴身，翻翻倦脚踏街塵。",
      "黑貂久敝歲云晚，鴻鴈不來家有親。",
      "客路山川聊緩带，天關虎豹莫憎人。",
      "一寒元是功名兆，落筆能回桃李春。"
    ],
    "added_time": "2026-01-02 11:57:29"
  },
  {
    "source_file": "poet.song.102000.json",
    "title": "建炎感事",
    "author": "張元幹",
    "paragraphs": [
      "乾坤忽震蕩，土宇遂分裂。",
      "殺氣西北來，遺毒成僭竊。",
      "議和其禍胎，割地亦覆轍。",
      "儻從种將軍，用武寨再劫。",
      "不放匹馬回，安得兩宮說。",
      "巍巍開國初，真宰創鴻業。",
      "一統包八荒，受降臨觀闕。",
      "并州稍稽命，駢頭亟膏鉞。",
      "於今何勢殊，天王狩明越。",
      "諸鎮本藩翰，楚破闔城血。",
      "翠輿欲東巡，蹈海計愈切。",
      "詔下散百司，恩許保妻妾。",
      "瞻彼廉陛尊，孰與壯班列。",
      "肉食知謀身，未省肯死節。",
      "檢校輿地圖，寧復見施設。",
      "三吳素輕浮，傷弓更心折。",
      "四顧皆驚波，蒼黄共嗚咽。",
      "維茲艱危秋，貧士轉疏拙。",
      "明年穀增貴，賢愚罔分別。",
      "何處置我家，患在建午月。",
      "故山盍早歸，豈憂踐霜雪。",
      "作意海邊來，初非事干謁。",
      "責我賣屋金，流言尚爲孽。",
      "汪公德甚大，遊說情激烈。",
      "力救歸裝貧，一洗肝肺熱。",
      "如公趨急難，正似古豪俠。",
      "行藏道甚明，親養志先决。",
      "去矣茅三間，無問衣百結。",
      "他時期卜鄰，此日尤惜別。",
      "請以兄事公，尺書未宜綴。"
    ],
    "added_time": "2026-01-02 11:57:53"
  },
  {
    "source_file": "poet.song.170000.json",
    "title": "送人遊天台",
    "author": "翁卷",
    "paragraphs": [
      "暫遊行李少，幾日到天台。",
      "船带落潮發，月從前浦來。",
      "花源香不斷，藥地綠成堆。",
      "莫學他劉阮，經年忘却囘。"
    ],
    "added_time": "2026-01-02 11:58:20"
  },
  {
    "source_file": "poet.song.131000.json",
    "title": "飲石洞酒戲作",
    "author": "陸游",
    "paragraphs": [
      "酣酣霞暈力通神，澹澹鵝雛色可人。",
      "一笑破除垂老日，滿懷揺蕩隔年春。",
      "梅花的的吹初破，楊柳纎纎染未勻。",
      "醉倒橋邊人不怪，西曹免護相君茵。"
    ],
    "added_time": "2026-01-02 11:58:26"
  },
  {
    "source_file": "poet.song.206000.json",
    "title": "看桃偶集僧舍",
    "author": "李龏",
    "paragraphs": [
      "看桃臨水寺，幽會得文襟。",
      "移石分花坐，含毫對酒吟。",
      "日斜幡影倒，風斷磬聲沉。",
      "人散清溪暮，鶑啼出柳林。"
    ],
    "added_time": "2026-01-02 11:58:54"
  },
  {
    "source_file": "poet.song.206000.json",
    "title": "與箬溪煥上人夜坐",
    "author": "李龏",
    "paragraphs": [
      "一庵秋色裏，共坐佛燈前。",
      "風引上香磬，月浮煎茗泉。",
      "袖寒沙氣逼，窗迥樹聲懸。",
      "語罷鴉棲定，山僧入夜禪。"
    ],
    "added_time": "2026-01-02 11:58:54"
  },
  {
    "source_file": "poet.song.3000.json",
    "title": "八絕詩 白龍泉",
    "author": "王禹偁",
    "paragraphs": [
      "崖石何鑿鑿，渤潏湧山脚。",
      "含虛光可鑒，倒影壁如削。",
      "瀰漫到前溪，支脈通遠壑。",
      "白龍乃神物，胡此戀一勺。",
      "勢能爲霖雨，力可興雷雹。",
      "上天未有命，茲焉縮頭角。",
      "應防困螻蟻，泥蟠詎敢躍。",
      "葅醢曾是憂，豢養殊非樂。",
      "亦如君子道，出處貴先覺。",
      "吾生苦遷謫，未免郡政縛。",
      "偶來泉畔坐，感興題秋籜。",
      "斗藪纓上塵，試就清漣濯。",
      "聊將一掬水，洗我面慚怍。",
      "日暮不忍歸，風埃滿城郭。"
    ],
    "added_time": "2026-01-02 11:59:20"
  },
  {
    "source_file": "poet.song.156000.json",
    "title": "題龔嘉謀墨梅",
    "author": "王質",
    "paragraphs": [
      "梅花一枝復一枝，是邪非邪吾不知。",
      "空堂慘淡寒寂寞，安得璀璨生光輝。",
      "今朝朔雲覆江野，無乃雪花衝屋楣。",
      "少定徐觀元不爾，壁上橫陳皆不飛。",
      "摩挲零亂爭欲動，亟避又不來沾衣。",
      "稍悟寒英著明縞，已信未信猶銜疑。",
      "雖然是梅不是雪，亦豈人力攘天機。",
      "伸脚欲下俄復縮，泠泠亦似奔湍溪。",
      "忽聽簷牙啅林雀，紛紛驚下玉葳蕤。",
      "鼻端三嗅定何有，蕭騷若有霜風吹。",
      "乃是瀼溪小龔子，搦筆汎翰生清奇。",
      "老杜見松被松嚇，王子見梅遭梅欺。",
      "却憶西湖疏影裏，斷橋流水袖香歸。"
    ],
    "added_time": "2026-01-02 11:59:28"
  },
  {
    "source_file": "poet.song.220000.json",
    "title": "感興  其一",
    "author": "利登",
    "paragraphs": [
      "聖域久蕪漫，功利時競趨。",
      "管晏苟有實，安必世唐虞。",
      "開明周孔心，頼有伊洛儒。",
      "古來正其心，平治信有餘。",
      "彼哉典午時，相師談清虛。",
      "未知千載人，視今又何如。"
    ],
    "added_time": "2026-01-02 11:59:29"
  },
  {
    "source_file": "poet.song.29000.json",
    "title": "宮詞  其七六",
    "author": "王珪",
    "paragraphs": [
      "內庫從頭賜舞衣，一番時様一番宜。",
      "才人特地新装束，生色春衫畫折枝。"
    ],
    "added_time": "2026-01-02 11:59:49"
  },
  {
    "source_file": "poet.song.225000.json",
    "title": "多謝",
    "author": "許月卿",
    "paragraphs": [
      "多謝東皇着意晴，海棠勻趁笑相迎。",
      "園林富貴何千萬，花柳功勳已十成。",
      "曉雨有情於芍藥，春風無處不流鶑。",
      "扁舟水長一篙許，茶竈筆床聊意行。"
    ],
    "added_time": "2026-01-02 12:00:00"
  },
  {
    "source_file": "poet.song.143000.json",
    "title": "除夕送次公子入京受縣",
    "author": "楊萬里",
    "paragraphs": [
      "過眼光陰又歲窮，相看父子一尊同。",
      "春回雨點溪聲裏，人醉梅花燭影中。",
      "汝趁暄和朝北闕，我扶衰病見東風。",
      "弟兄努力思報國，放我滄浪作釣翁。"
    ],
    "added_time": "2026-01-02 12:00:06"
  },
  {
    "source_file": "poet.song.143000.json",
    "title": "病中感春",
    "author": "楊萬里",
    "paragraphs": [
      "老去春來已薄情，體中病後更竛竮。",
      "海棠紅釅飛成雪，楊柳金濃染作青。",
      "到得當家饒景物，不如舊日借園亭。",
      "一杯欲把還休去，遮莫鶑花笑獨醒。"
    ],
    "added_time": "2026-01-02 12:00:06"
  }
]