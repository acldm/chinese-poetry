[
  {
    "source_file": "poet.song.55000.json",
    "title": "晚過王晉卿第移坐池上松杪凌霄爛開",
    "author": "李之儀",
    "paragraphs": [
      "清風習習醒毛骨，華屋高明占城北。",
      "胡床偶伴庾江州，萬蓋摇香俯澄碧。",
      "陰森老樹藤千尺，刻桷雕楹初未識。",
      "忽傳繡障半天來，舉頭不是人間色。",
      "方疑絢塔燈炤燿，更覺麗天星的歷。",
      "此時遙望若神仙，結綺臨春猶可憶。",
      "徘徊欲去輒不忍，百種形容空嘆息。",
      "亂點金鈿翠被張，主人此况真難得。"
    ],
    "added_time": "2026-01-03 01:26:13"
  },
  {
    "source_file": "poet.tang.42000.json",
    "title": "聞雁寄故人",
    "author": "徐鉉",
    "paragraphs": [
      "久作他鄉客，深慙薄宦非。",
      "不知雲上雁，何得每年歸。",
      "夜靜聲彌怨，天空影更微。",
      "往年離別淚，今夕重霑衣。"
    ],
    "added_time": "2026-01-03 01:26:49"
  },
  {
    "source_file": "poet.song.158000.json",
    "title": "陳順之靈壁石硯山",
    "author": "樓鑰",
    "paragraphs": [
      "名畫法書環四壁，中有米家真寶石。",
      "羣峯森聳外澗流，他物雖奇敢爭席。",
      "舊屬半山老僊人，佛印乞之如乞鄰。",
      "阿章有力負之走，一時攘取成紛綸。",
      "此石天然非琢磨，是時有水生巖阿。",
      "至今研池尚餘潤，歲月既久惜不多。",
      "幾年徒見士夫說，一旦喜看形偃月。",
      "傍連玉立兩於菟，主人照映冰壺澈。",
      "陳侯之富可敵國，會有寶光驚四塞。",
      "呼童吸盡研中水，更爲輕翻玩奇刻。",
      "不堪回首江南李，空唱多愁似春水。",
      "不如此石千載傳，玉砌雕欄等糠粃。",
      "寶晉得之真不易，身後寧知亦輕棄。",
      "只今傳玩知幾人，當日瑣窗空自祕。",
      "端歙爭名南北部，勿向雷門揚布鼓。",
      "相臺渴瓦更不須，祇合觚稜蔭風雨。"
    ],
    "added_time": "2026-01-03 01:26:50"
  },
  {
    "source_file": "poet.song.158000.json",
    "title": "跋汪季路所藏脩禊序",
    "author": "樓鑰",
    "paragraphs": [
      "永和歲癸丑，羣賢會蘭亭。",
      "流觴各賦詩，風流見丹青。",
      "右軍草禊序，文采粲日星。",
      "選文乃見遺，至今恨昭明。",
      "字畫最能意，自言勝平生。",
      "七傳到永師，襲藏過金籝。",
      "辯才尤祕重，名已徹天庭。",
      "屢詔不肯獻，託言墮戎兵。",
      "妙選蕭御史，微服山陰行。",
      "譎詭殆萬狀，徑取歸神京。",
      "辯才恍如失，何異敕六丁。",
      "文皇好已甚，丁寧殉昭陵。",
      "當時馮趙輩，臨寫賜公卿。",
      "惟此定武本，謂出歐率更。",
      "採擇獨稱善，遂以鎸瑶瓊。",
      "流傳迨五季，皆在御寢扃。",
      "耶律殘石晉，睥睨不知名。",
      "意必希世寶，氈裹載輜軿。",
      "帝𤜱既北去，棄與朽壤并。",
      "久乃遇知者，龕置太守廳。",
      "或云政宣閒，此石歸紹彭。",
      "又言入內府，宣取恐違程。",
      "焚膏繼短晷，拓本手不停。",
      "疊紙至三四，肥瘠遂異形。",
      "南渡愈難見，得者輒相矜。",
      "我見十數本，對之心欲酲。",
      "汪侯端明子，嗜古自弱齡。",
      "錦囊荷傾倒，快覩喜失聲。",
      "带流及右天，往往字不成。",
      "而此獨全好，護持如有靈。",
      "尤王號博雅，異論誰與評。",
      "硬黄極摹寫，唐人苦無稱。",
      "贋本滿東南，瑣瑣不足呈。",
      "猶有婺與撫，碔砆近璜珩。",
      "右軍再三作，已覺不稱情。",
      "心慕且手追，安能效筆精。",
      "響搨固近似，形似神不清。",
      "不如參其意，到手隨縱橫。",
      "况我筆素拙，何由望群英。",
      "近亦得舊物，庶幾窺典刑。",
      "此本更高勝，著語安敢輕。",
      "孤風邈難繼，悵望冥鴻征。"
    ],
    "added_time": "2026-01-03 01:26:50"
  },
  {
    "source_file": "poet.song.158000.json",
    "title": "送劉德脩少卿潼川漕",
    "author": "樓鑰",
    "paragraphs": [
      "清朝重爭臣，選取妙一世。",
      "矯矯劉御史，一鶚勝百鷙。",
      "顧瞻最有力，步武亦嚴毅。",
      "一生憂國心，千古敢言氣。",
      "氣足充所學，文能行其意。",
      "遇事輒奮發，觸邪無顧忌。",
      "乘驄行且止，歛手已知避。",
      "但思補衮闕，何暇爲身計。",
      "獨立當雷霆，三進氣彌厲。",
      "去魯固遲遲，出晝豈濡滯。",
      "上終行其言，群賢爭挽致。",
      "將輸向潼川，寓直尚中祕。",
      "風裁仰清峻，進退審難易。",
      "伊昔聯周行，睽違十餘歲。",
      "來爲同舍郎，愈篤金蘭契。",
      "洗眼看騰上，寧知攬征袂。",
      "抗章歎高絕，勇退尤知愧。",
      "去勿窮日力，予環日月冀。",
      "承君送道鄉，硬語吁可畏。",
      "毋以此自滿，當爲不止是。",
      "臨別提斯言，少盡交朋誼。",
      "萬里苟同心，吳蜀安有異。"
    ],
    "added_time": "2026-01-03 01:26:50"
  },
  {
    "source_file": "poet.song.158000.json",
    "title": "次韻李季章監簿泛湖",
    "author": "樓鑰",
    "paragraphs": [
      "僊舟共泛滄波去，且向蘇公堤下住。",
      "西風吹就芙蓉城，青鏡閑粧兩呈露。",
      "皇家家法崇儉素，宸心但欲乘商輅。",
      "離宮別殿無興作，天以西湖供一豫。",
      "吾儕公退得清賞，酒醆棋枰不知暮。",
      "深知夕照戀狎鷗，又恐昕朝追振鷺。",
      "自憐三入鳳凰城，歲月黄塵等閑度。",
      "湖光正欲捲簾看，風色更煩搴幕護。",
      "孤山不見處士廬，司馬空尋蘇小墓。",
      "酒乾人醉歡有餘，聯騎還趨湧金路。",
      "歸來健倒渾不知，睡覺燈前裊香霧。",
      "丈人公子真冰玉，曾爲出遨揮妙句。",
      "匆匆借韻僅成章，敢詫樽前鸚鵡賦。"
    ],
    "added_time": "2026-01-03 01:26:50"
  },
  {
    "source_file": "poet.song.158000.json",
    "title": "送楊廷秀祕監赴江東漕",
    "author": "樓鑰",
    "paragraphs": [
      "平生楊誠齋，可仰不可見。",
      "去年尺一書，老韓忽同傳。",
      "道山故僊伯，再上右文殿。",
      "蓬萊幾清淺，筆力愈雄健。",
      "獨挾風雅輈，孰敢當白戰。",
      "一官定一集，流傳殆千卷。",
      "拙工見大匠，有技不敢獻。",
      "誰持斫鬃篇，徑徹巖下電。",
      "誦之百寮上，慙汗幾被面。",
      "公今欲何之，江左去乘傳。",
      "鼻閒長栩栩，仕已忘欣怨。",
      "英英日暮雲，薦紳極追戀。",
      "挽公不得留，觴豆紛祖餞。",
      "惟應三山高，須公和江練。",
      "君王念疇昔，臨遣尤繾綣。",
      "公乎遂來歸，密侍清閒燕。",
      "坐寢淮南謀，如彼雪見睍。",
      "從容處籌帷，侵疆歸古汴。"
    ],
    "added_time": "2026-01-03 01:26:50"
  },
  {
    "source_file": "poet.song.148000.json",
    "title": "奉同尤延之提舉廬山雜詠十四篇 溫湯",
    "author": "朱熹",
    "paragraphs": [
      "連山西南來，中斷還崛起。",
      "干霄幾千仞，據地三百里。",
      "飛峰上靈秀，衆壑下清美。",
      "逮茲勢力窮，猶能出奇偉。",
      "誰燃丹黄燄，爨此玉池水。",
      "客來爭解带，萬劫付一洗。",
      "當年謝康樂，絃絕今已矣。",
      "水碧復流溫，相思五湖裏。"
    ],
    "added_time": "2026-01-03 01:27:00"
  },
  {
    "source_file": "poet.song.40000.json",
    "title": "德相惠新茶復次前韻奉謝",
    "author": "沈遼",
    "paragraphs": [
      "暑雨闇窮山，道滑不可躡。",
      "隱几念投老，葛衣坐揺箑。",
      "林端使者至，乃得德相帖。",
      "佳惠致新茗，遠來自閩笈。",
      "吾聞北苑勝，不與羣山接。",
      "山下幾千家，以此爲生業。",
      "新陽一日至，東風方獵獵。",
      "百草尚勾甲，靈芽已先捷。",
      "所採僅毛髪，厥工巧烹燮。",
      "甘泉列盎釜，熾炭浩旁疊。",
      "修竹爲之規，黄金爲之梜。",
      "形摹各臻妙，製作易妥帖。",
      "至尊所虚佇，守臣方惕懾。",
      "其上爲虬龍，蜿蜒奮鱗鬛。",
      "稍降乃交鳯，文翼相盤跕。",
      "函封趣北道，驛使互防挾。",
      "四方老金玉，擬議誰敢輙。",
      "屹屹健士儋，飄飄迅溪艓。",
      "穀雨不及潤，權門已盈篋。",
      "带𩊓體正方，葵華角仍擪。",
      "始傳盛王鄭，後来止游葉。",
      "大爲權勢迫，小或盗賊刼。",
      "其間起鬭奪，亦數冒刑槢。",
      "南夷出重購，不憚浮海楫。",
      "北虜比尤好，喜笑開胡睫。",
      "豈不産邛蜀，豈不生楚葉。",
      "厥品乃大戾，固難一理攝。",
      "朱門厭酒肉，辯士厲舌頰。",
      "儒生備夜誦，農夫困朝饁。",
      "禪翁過工煮，老獲空腹喋。",
      "綺席夢騰騰，玉山頭嶪嶪。",
      "無餘乃尚可，非此意不厭。",
      "一泛舌已潤，載啜心更愜。",
      "不惟豁神觀，亦足暢煩惵。",
      "清泠生肺肝，爽快勝抓鑷。",
      "孰不恃薏苡，伏波煩謗囁。",
      "孰不飲醇酎，伯仁憂腐脅。",
      "祖逖敦雅尚，鴻漸未愽涉。",
      "君謨號精鑒，才翁亦相躐。",
      "玉川七椀興，令人解頤靨。",
      "奇章兩串賜，遺芳在圖諜。",
      "余昔喜賓客，爲世困書牒。",
      "輕重必酬酢，往來煩蹻蹀。",
      "自從竄夷裔，所藏多敗浥。",
      "亦幸衰老年，數病脾氣怯。",
      "棄置在髙閣，魂夢昏多魘。",
      "拘病出湘漢，餘生若蟬蝶。",
      "希夷有幽卧，刀劍銷鋩鋏。",
      "一榻就空曠，百骸得和協。",
      "久已廢翰墨，况復道游俠。",
      "有味養元和，無物累吾嗋。",
      "臨風欲占謝，遥企山西惵。"
    ],
    "added_time": "2026-01-03 01:27:13"
  },
  {
    "source_file": "poet.song.62000.json",
    "title": "自衛還徐憩永城王氏園",
    "author": "賀鑄",
    "paragraphs": [
      "歸路塵埃嬾著鞭，北窗仰枕碧雲天。",
      "柴桑此興無人學，負爾清風七百年。"
    ],
    "added_time": "2026-01-03 01:27:34"
  },
  {
    "source_file": "poet.song.62000.json",
    "title": "九日答張謀父見招",
    "author": "賀鑄",
    "paragraphs": [
      "昨夜新霜滿菊叢，起來何面對西風。",
      "白衣送酒無消息，頼有西鄰張長公。"
    ],
    "added_time": "2026-01-03 01:27:34"
  },
  {
    "source_file": "poet.song.151000.json",
    "title": "次韻趙夷仲  其一",
    "author": "陳造",
    "paragraphs": [
      "趙侯才望屹撐空，肯我過從笑語同。",
      "妙論全勝十年讀，清篇分餉一襟風。",
      "珷玞可用酬崑璞，涎顙何曾夢錦蒙。",
      "莫把詩聲陵此老，遲君謁帝畫平戎。"
    ],
    "added_time": "2026-01-03 01:28:37"
  },
  {
    "source_file": "poet.song.63000.json",
    "title": "次韵孔著作常父館中喜雪",
    "author": "晁補之",
    "paragraphs": [
      "冬旱及茲雪，都人銷百憂。",
      "牆根有宿草，餘綠尚去秋。",
      "新陽解薄冰，大潤升介丘。",
      "夜聞窗響紗，高雲正綢繆。",
      "明旦天津望，寒花翳川流。",
      "宮中聖人喜，癘氣一夕收。",
      "史占上日祥，知欲遍九州。",
      "敢任肉食謀，官閑欣歲休。",
      "雖無山陰船，窮巷窘若囚。",
      "却幸葛翁來，湯餠有麥牟。",
      "孔侯金閨彥，平昔慕追遊。",
      "延閣排霄起，登臨忘我愁。",
      "何當聯轡鐶，城苑佳氣浮。",
      "春郊日可望，桑野聽行謳。"
    ],
    "added_time": "2026-01-03 01:28:59"
  },
  {
    "source_file": "poet.song.115000.json",
    "title": "上紹興守俞閣學生日  其二",
    "author": "史浩",
    "paragraphs": [
      "試向黄堂壽我公，龐眉齯齒氣沖融。",
      "烏飛會看三松老，鯨飲何辭百榼空。",
      "的皪方瞳曜遲日，扶踈綠鬢受春風。",
      "摩挲銅狄長安道，肉眼它年記此翁。"
    ],
    "added_time": "2026-01-03 01:29:01"
  },
  {
    "source_file": "poet.song.73000.json",
    "title": "寇彥時自歷下歸携古鐵刀白石壓尺見贈因以二詩答之 古鐵刀",
    "author": "李昭玘",
    "paragraphs": [
      "戰地久埋沒，洪爐爲再燒。",
      "曾因土花缺，不逐血魂銷。",
      "擬借庖丁手，寧懸筆吏腰。",
      "柔鉛勿多忌，一割定相饒。"
    ],
    "added_time": "2026-01-03 01:29:04"
  },
  {
    "source_file": "poet.song.193000.json",
    "title": "與高紫微雪溪餞客雖已預盟然坐次予每居上爲之踧踖寄此見意",
    "author": "岳珂",
    "paragraphs": [
      "碧梧正耐雪溪秋，况是西風送客舟。",
      "華宴雖思奉婪尾，粗官何敢作遨頭。",
      "達尊諒識詩囊意，負約仍輸酒斛籌。",
      "想見尊前列紅袖，可憐無分聽梁州。"
    ],
    "added_time": "2026-01-03 01:29:15"
  },
  {
    "source_file": "poet.song.193000.json",
    "title": "九江霜蟹比他處黑膏凝溢名冠食譜久擬遺高紫微而家僮後期未至以詩道意",
    "author": "岳珂",
    "paragraphs": [
      "君不見東來海蟹誇江陰，肌如白玉黄如金。",
      "又不見西來湖蟹到沔鄂，玉軟金流不堪斫。",
      "九江九月秋風高，霜前突兀贍兩螯。",
      "昆吾欲割不受刀，頗有萇碧流玄膏。",
      "平生尊前厭此味，更看康廬拂空翠。",
      "今年此曹殊未來，使我對酒空悠哉。",
      "舊傳騷人鍊奇句，無蟹無山兩孤負。",
      "老來政欠兩眼青，那復前籌虛借箸。",
      "祇今鄉國已駿奔，軍將日高應打門。",
      "流涎便作麯車夢，半席又擬鍾山分。",
      "先生家住岷峨脚，屢放清游仍大嚼。",
      "襟期盡醉何日同，試筮太玄呼郭索。"
    ],
    "added_time": "2026-01-03 01:29:15"
  },
  {
    "source_file": "poet.song.105000.json",
    "title": "簡辨老",
    "author": "李處權",
    "paragraphs": [
      "松杉高下韵笙簫，谷口鐘聲梵海潮。",
      "秋氣作陰連蟋蟀，夜寒隨雨上芭蕉。",
      "身危甚幸依賢庇，吏隠何須覔句招。",
      "直待它年見鳬舄，始傳仙葉有王喬。"
    ],
    "added_time": "2026-01-03 01:29:52"
  },
  {
    "source_file": "poet.song.227000.json",
    "title": "和正仲月季花",
    "author": "舒岳祥",
    "paragraphs": [
      "風流天下真難似，惜向籬邊砌下栽。",
      "依舊風情三月在，斬新花葉四時開。",
      "莫嫌綠刺傷人手，自有妍姿勸客杯。",
      "不擬折來輕落去，坐看顔色總塵埃。"
    ],
    "added_time": "2026-01-03 01:29:57"
  },
  {
    "source_file": "poet.song.208000.json",
    "title": "湖上",
    "author": "徐元杰",
    "paragraphs": [
      "花開紅樹亂鶑啼，草長平湖白鷺飛。",
      "風物晴和人意好，夕陽簫鼓幾船歸。"
    ],
    "added_time": "2026-01-03 01:30:11"
  },
  {
    "source_file": "poet.song.148000.json",
    "title": "山北紀行十二章章八句  其六",
    "author": "朱熹",
    "paragraphs": [
      "深尋兩林間，清波貫華屋。",
      "蓮社有遺蹤，草堂非舊築。",
      "脩廊餘故刻，好醜雜珉玉。",
      "亦復記經行，深慙後人讀。"
    ],
    "added_time": "2026-01-03 01:30:18"
  },
  {
    "source_file": "poet.song.14000.json",
    "title": "和劉原甫省中新菊",
    "author": "梅堯臣",
    "paragraphs": [
      "華省切星斗，沉沉嚴燕房。",
      "秋風茂陵孫，種菊爛生光。",
      "天晴蝴蝶飛，上下舞雙黄。",
      "劉郎才筆豪，移榻吟在傍。",
      "日晚吏已散，殘景上粉牆。",
      "有酒無飲伴，掇英襟裾香。",
      "還思陶淵明，棄官歸柴桑。",
      "東籬獨此物，盈把恨無觴。",
      "頼有白衣來，好事遺壺漿。",
      "適意各一時，豈乏同舍郎。"
    ],
    "added_time": "2026-01-03 01:30:31"
  },
  {
    "source_file": "poet.song.22000.json",
    "title": "讀樂天閒居篇",
    "author": "蔡襄",
    "paragraphs": [
      "予年四十四，髮白成衰翁。",
      "非有高蓋車，曷與賢者同。",
      "嗟予出寒遠，家世嘗力農。",
      "十九登科第，聖彀參英雄。",
      "十年出吏選，校書蓬陼中。",
      "天子投採拔，謂有諫諍風。",
      "既叨言責地，蹇蹇思匪躬。",
      "竊不自度量，語剡奸邪胸。",
      "一毫抗千鈞，擯落無流蹤。",
      "同時皆驤首，金紫班著崇。",
      "唯予守長樂，幸就祿養豐。",
      "八年江海外，再上螭階東。",
      "四十入西閣，宿仇司化工。",
      "蒙錦投機穽，唯頼天聽聰。",
      "代言遊禁密，侍從多從容。",
      "尋行京兆事，繫斷露銛鋒。",
      "是職非所好，輒以死竭忠。",
      "願闢大幽都，爲君囚四凶。",
      "願拂四省堂，爲君延夔龍。",
      "願舒泰山雲，甘澤成歲功。",
      "願回太清日，晴景破陰蒙。",
      "願躋萬人壽，夭扎終不逢。",
      "願令編戶富，食衣無困窮。",
      "羣臣走率職，陛下居法宮。",
      "文彩成禮樂，籌略覊夷戎。",
      "意言亦良苦，精神庶潜通。",
      "短步趨遠道，心健力不充。",
      "早衰鬢已華，憂傷乃自攻。",
      "我知古人心，生德貫上穹。",
      "何爲論貴賤，貴畏非大公。",
      "南歸雖云樂，此念殊忡忡。"
    ],
    "added_time": "2026-01-03 01:30:32"
  },
  {
    "source_file": "poet.song.218000.json",
    "title": "霅隴回舟過湖城",
    "author": "衛宗武",
    "paragraphs": [
      "起來雨氣掩朝陽，俄喜天開正色蒼。",
      "一道澄溪雲弄影，千峰霽景汎林光。",
      "微茫煙外頹城露，蓊鬰山巔古寺藏。",
      "踏遍層巒遊屐倦，歸船欵乃艣聲忙。"
    ],
    "added_time": "2026-01-03 01:30:39"
  },
  {
    "source_file": "poet.song.55000.json",
    "title": "送鄭産莊",
    "author": "李之儀",
    "paragraphs": [
      "酌君白玉杯，送君正黄梅。",
      "長安風沙瞇人眼，君行暫詣黄金臺。",
      "劇辛已老樂毅去，荆棘平地多龍媒。",
      "九重深沉四海遠，快便誰許參雲雷。",
      "黄金臺高不易上，并州雄節幾塵埃。",
      "當時勳業皎白日，餘風表表皆雄才。",
      "龍睛豕腹實異相，肝膈上下羅瓊瑰。",
      "丹青萬物大門婿，妙論爾汝無嫌猜。",
      "同時舒卷一門盛，將見烈火生寒灰。",
      "十年早飛不足歎，青雲自此亨途開。",
      "我暫追隨極天末，有酒取醉長追陪。",
      "離亭雨足綠蔽眼，健帆危挂寒風催。",
      "黄金臺不知幾千尺，勸君窣衣直上首莫回。",
      "時和歲豐亦足被君賜，還須遠過青山隈。"
    ],
    "added_time": "2026-01-03 01:30:41"
  },
  {
    "source_file": "poet.song.150000.json",
    "title": "薄薄酒",
    "author": "陳造",
    "paragraphs": [
      "薄薄酒，顔可丹。",
      "麤麤布，身不寒。",
      "醜醜婦，貧相歡。",
      "人生浪悲行路難，欲不外騖心內安。",
      "富貴底用極力奸，政自沐猴求棘端。",
      "君不見寒儒骯髒默自守，橫前書笈，燕坐甕牖。",
      "麻畦可衣，秫田可酒。",
      "抽針紉綻，侑罇鼓缶。",
      "齊眉結髮，頼有此婦。",
      "人不裂眥，事無掣肘。",
      "陶陶此興殊未窮，一身易足天地中。",
      "巷東畢公子，爲樂渠能同。",
      "宅舍頗軒亭，園池亦花草。",
      "相過便開樽，掀髯寫懷抱。",
      "蘭芳菊秀梅含春，拂翠勻紅隨分好。",
      "乏愛不無苧衣贈，取醉何妨接䍦倒。",
      "畢公子，吾之樂兮樂自如。",
      "一盃對婦兮，布衣蔽其軀。",
      "君之樂兮樂有餘，妓女能楚楚。",
      "罇罍應指呼，醉鄉寬閑兮吾得俱。",
      "設侍以金谷傾城之艷姝，酌以宜城九醖之醪敷。",
      "被狐白兮擁羅襦，朝歌暮燕，窮歡極娛。",
      "婪酣佁儗驕妻孥，外若豐澤中槁枯。",
      "吾不彼願猶彼不吾羨。",
      "畢公子，方吾徒，狂歌而起舞，更酬而遞勸。",
      "蓋不知南威嫫母之有妍醜，衮衣短褐之爲貴賤。",
      "彼驕其有，殆醯鷄之撇天。",
      "貪其取，如蝸牛之交戰。",
      "益知心怡愉，無窮塗，中焚如，無亨衢。",
      "畢公子，倡予和女笙應竽。",
      "他年遂初賦，老盍歌歸去。",
      "塵裏無曠懷，人間有同趣。",
      "四方向來志，一巢今可具。",
      "亦不願黄金爲梁桂爲柱，茅屋三間近君住。"
    ],
    "added_time": "2026-01-03 01:31:02"
  },
  {
    "source_file": "poet.song.150000.json",
    "title": "竹米行",
    "author": "陳造",
    "paragraphs": [
      "竹君亢宗擅楚墟，一一脩聳山澤臞。",
      "風流秀整與世殊，楚俗食息皆爾須。",
      "薪之籬之且籧篨，笲筥箱篚䉉籃笯。",
      "溝瓦厥祖羹其雛，隨索斯獲掇諸塗。",
      "今歲麥秋旱歲餘，得麥僅足償官租。",
      "竹君憫農如士夫，著花結實千林俱。",
      "密砌玉粒綴旒珠，株株擷取雖錙銖。",
      "彌頃亙畝無閑株，磑磨蒸炊勝雕胡。",
      "鄰里乞索水火如，坐令顰蹙興歌呼。",
      "野叟好事能分吾，香清而洌甘而腴。",
      "此君行能不一書，此惠及物旋就枯。",
      "摩頂放踵忘其軀，所學無乃墨者徒。",
      "老子苟祿天之隅，袖手無策蘇𡞦孤，投匕三嘆吾慙渠。"
    ],
    "added_time": "2026-01-03 01:31:02"
  },
  {
    "source_file": "poet.song.237000.json",
    "title": "罌粟花",
    "author": "董嗣杲",
    "paragraphs": [
      "紅白花開委暮塵，野糧能療野居貧。",
      "長腰可抵豐年米，蒼玉難資食肉人。",
      "石鉢柳槌研乳細，春苗秋實薦香新。",
      "馬前見此羈懷惡，強飯應鍾萬里身。"
    ],
    "added_time": "2026-01-03 01:31:03"
  },
  {
    "source_file": "poet.song.237000.json",
    "title": "梔子花",
    "author": "董嗣杲",
    "paragraphs": [
      "玉瓣涼叢擁翠煙，南薰池閣燦雲仙。",
      "芳林園裏誰曾賞，薝蔔坊中自可禪。",
      "明艷倚嬌攢六出，浄香乘烈裊孤妍。",
      "風霜成實秋原晚，付與華燈作樣傳。"
    ],
    "added_time": "2026-01-03 01:31:03"
  },
  {
    "source_file": "poet.song.237000.json",
    "title": "槿花",
    "author": "董嗣杲",
    "paragraphs": [
      "髣髴戎葵勁且柔，托名日及嘆生浮。",
      "苦憐相態無多艷，空綴郊原度一秋。",
      "紅澡暮零籬？上，翠深涼過屋山頭。",
      "風英掩映枯茅把，勾引行人覓酒流。"
    ],
    "added_time": "2026-01-03 01:31:03"
  },
  {
    "source_file": "poet.song.237000.json",
    "title": "菊花",
    "author": "董嗣杲",
    "paragraphs": [
      "籬東佳友手曾刪，莫把南山提眼看。",
      "荒徑可供元亮采，落英惟許屈平餐。",
      "艷鍾金氣中分晚，香裊清霜獨傲寒。",
      "誰插滿頭開笑口，翠微亭北倚闌干。"
    ],
    "added_time": "2026-01-03 01:31:03"
  },
  {
    "source_file": "poet.song.237000.json",
    "title": "蕙花",
    "author": "董嗣杲",
    "paragraphs": [
      "翠葉層敷楚茝苗，誰將綺石養清標。",
      "幽姿晴待光風轉，熏草寒禁艷雪消。",
      "一榦數蕤香不足，重栽百畝魄難招。",
      "零陵雖是名堪托，無事因花憶晉朝。"
    ],
    "added_time": "2026-01-03 01:31:03"
  },
  {
    "source_file": "poet.tang.52000.json",
    "title": "五言春日侍宴望海應詔",
    "author": "上官儀",
    "paragraphs": [
      "青丘橫日域，碧海貫乾綱。",
      "奇怪儲神府，朝宗擅穀王。",
      "靈官耀三嶽，仙槎泛□□。",
      "蜃樓朝氣上，鷄樹早花芳。",
      "別島春潮駃，連汀宿霧長。",
      "驚湍蕩雲色，沓浪倒霞光。",
      "宸行肅遼隧，降望臨歸塘。",
      "夾林朱鷺澈，分空翠鳳翔。",
      "憑深體嬀后，徒御叶周王。",
      "游聖霑玄澤，詎假濯滄浪。",
      "（同前）。"
    ],
    "added_time": "2026-01-03 01:31:03"
  },
  {
    "source_file": "poet.song.40000.json",
    "title": "初創二山",
    "author": "沈遼",
    "paragraphs": [
      "左山叢古木，縈带多美竹。",
      "右山少平地，硱磳斷蒼玉。",
      "於此豈無竹，蕭疏倚巖谷。",
      "上參九頂道，俯浸青谿澳。",
      "於彼豈無石，嵌崖大如屋。",
      "景業讀書處，基構有遺躅。",
      "始吾購二山，何爲不相属。",
      "中間古蘭若，臺觀當山腹。",
      "巖洞九十七，龍蛇所潛伏。",
      "昔人作軒榭，髙深寄林麓。",
      "我乃巢西崦，手自親鋤斸。",
      "青溪漫無際，島嶼相重複。",
      "雨餘山更佳，春流漲平峪。",
      "下矙池陽市，修煙弄芬馥。",
      "大江天上來，淮山點眉綠。",
      "老夫豈無意，落日傲鴻鵠。",
      "東嶺亦誅茆，小庵粗容足。",
      "六峰引南睇，九華勢相續。",
      "白雲與誰期，千載媚平陸。",
      "清曠無俗韻，修明資遠目。",
      "去秋已種麥，今春復栽粟。",
      "野老豈余欺，東坡幸膏沐。",
      "二山誰與適，最與枯藤熟。",
      "相見詎無人，顧我真麋鹿。",
      "百年一瞬事，何暇知委曲。",
      "得此化餘年，不問君平卜。"
    ],
    "added_time": "2026-01-03 01:31:39"
  },
  {
    "source_file": "poet.song.227000.json",
    "title": "次韻和正仲種菜種麥二首  其二",
    "author": "舒岳祥",
    "paragraphs": [
      "稻畦已改翻泥細，麥隴初分趁勢斜。",
      "觳觫倦耕眠樹下，畢逋得食下天涯。",
      "嫩晴微雨調時序，臘雪春風潤土砂。",
      "避地山村成保社，倚需湯餠及鄰家。"
    ],
    "added_time": "2026-01-03 01:31:47"
  },
  {
    "source_file": "poet.song.115000.json",
    "title": "次韻高宰謝朱倅惠酒",
    "author": "史浩",
    "paragraphs": [
      "仙廬深倚翠微間，酬答風煙肯暫閒。",
      "不遣長須干美政，却馳雙榼破愁顔。",
      "句高飯顆人應瘦，醉著河陽鬢未班。",
      "楚客秋情正無頼，併須乞取展眉山。"
    ],
    "added_time": "2026-01-03 01:31:59"
  },
  {
    "source_file": "poet.song.115000.json",
    "title": "上高提舉生日  其一",
    "author": "史浩",
    "paragraphs": [
      "淡蕩春光二月餘，鬰葱佳氣靄扶輿。",
      "杏園高萼紅千顆，銀漢新蟾玉一梳。",
      "控鶴暫辭仙府籍，觀風聊擁使星車。",
      "香縈畫㦸簪裾盍，贏得長生幾卷書。"
    ],
    "added_time": "2026-01-03 01:31:59"
  },
  {
    "source_file": "poet.song.148000.json",
    "title": "山北紀行十二章章八句  其八",
    "author": "朱熹",
    "paragraphs": [
      "山水誠乃奇，云誰究終始。",
      "曇遠亦何人，神君豈其鬼。",
      "東西妄采獲，誣諂共恢詭。",
      "百世踵謬訛，彝倫日頹圯。"
    ],
    "added_time": "2026-01-03 01:32:15"
  },
  {
    "source_file": "poet.song.211000.json",
    "title": "觀刈  其一",
    "author": "方岳",
    "paragraphs": [
      "石田犖确底須嫌，苦說頻年不下鎌。",
      "烟雨一犂經老手，翻匙香雪十分甜。"
    ],
    "added_time": "2026-01-03 01:32:16"
  },
  {
    "source_file": "poet.song.201000.json",
    "title": "得歸",
    "author": "劉克莊",
    "paragraphs": [
      "叔夜形骸已不堪，安能扶曳事朝參。",
      "添千莖雪希臨鏡，省一條冰細署銜。",
      "續補亡詩存古意，廣崇有論矯清談。",
      "暮年堅壁惟東澗，老子方渠未免慙。"
    ],
    "added_time": "2026-01-03 01:32:21"
  },
  {
    "source_file": "poet.song.201000.json",
    "title": "次韻竹溪中書重脩縣橋二首  其一",
    "author": "劉克莊",
    "paragraphs": [
      "古者役人常以冬，據經端自紫薇公。",
      "杠輿梁涉猶徒步，龜筮民從見大同。",
      "不假洛陽抱橋蠣，宛如震澤卧波虹。",
      "春江浩渺風濤急，方待先生濟不通。"
    ],
    "added_time": "2026-01-03 01:32:21"
  },
  {
    "source_file": "poet.tang.20000.json",
    "title": "邀人賞薔薇",
    "author": "孟郊",
    "paragraphs": [
      "蜀色庶可比，楚叢亦應無。",
      "醉紅不自力，狂豔如索扶。",
      "麗蘂惜未埽，宛枝長更紆。",
      "何人是花侯，詩老強相呼。"
    ],
    "added_time": "2026-01-03 01:32:37"
  },
  {
    "source_file": "poet.tang.20000.json",
    "title": "品松",
    "author": "孟郊",
    "paragraphs": [
      "追悲謝靈運，不得殊常封。",
      "縱然孔與顏，亦莫及此松。",
      "此松天格高，聳異千萬重。",
      "抓拏巨靈手，擘裂少室峰。",
      "擘裂風雨獰，抓拏指爪𦟛。",
      "道入難抱心，學生易墮蹤。",
      "時時數點仙，嫋嫋一線龍。",
      "霏微嵐浪際，遊戲顥興濃。",
      "品松徒高高，雌鳴詎噰噰。",
      "賞異尚可貴，賞潛誰能容。",
      "名華非典實，翦棄徒纖茸。",
      "刻削大雅文，所以不敢慵。"
    ],
    "added_time": "2026-01-03 01:32:37"
  },
  {
    "source_file": "poet.song.193000.json",
    "title": "上巳約客總宜一病不及往二詩呈陳元履王囦衜諸人自酌  其二",
    "author": "岳珂",
    "paragraphs": [
      "我是棠磯舊釣徒，天教生與水雲俱。",
      "蘭亭正值人修禊，柳岸還添浪拍湖。",
      "幸有丈人觀筆法，可無嘉客醉兵厨。",
      "直須去躍城東馬，更與留春作後圖。"
    ],
    "added_time": "2026-01-03 01:32:50"
  },
  {
    "source_file": "poet.song.87000.json",
    "title": "次韵草堂主人雨中十首  其一",
    "author": "周紫芝",
    "paragraphs": [
      "反鎖衡門誰復開，草堂殊不見兵埃。",
      "雄風斜卷雲頭去，雌霓横遮雨脚回。"
    ],
    "added_time": "2026-01-03 01:33:30"
  },
  {
    "source_file": "poet.song.208000.json",
    "title": "蜘蛛",
    "author": "徐元杰",
    "paragraphs": [
      "倦倚闌干小院東，蜘蛛驚雀墮虛空。",
      "細看縷縷掛枝上，旋復絲絲收腹中。",
      "偶爾得生誠險道，幸而不墮頼無風。",
      "如何薄相才安迹，便欲經營網衆蟲。"
    ],
    "added_time": "2026-01-03 01:33:33"
  },
  {
    "source_file": "poet.song.183000.json",
    "title": "八月中澣同官會于塵外亭分韵得煙字",
    "author": "度正",
    "paragraphs": [
      "放步超闤闠，濯纓俯漪漣。",
      "清風來徐徐，玉宇明娟娟。",
      "平疇卷黄雲，遠浦凝寒煙。",
      "橫空六六峰，一一來當筵。",
      "秋光助顔色，相對如高賢。",
      "三峩眇遐思，彷彿窺其顛。",
      "悠悠城南道，鬰鬰惠陵阡。",
      "懷哉千載人，喬木今參天。",
      "回頭子雲宅，池塘亦依然。",
      "奈何傍人門，不幾喪我玄。",
      "沿河西復西，草草屋數椽。",
      "唐儒杜先生，向來此周旋。",
      "食我西山英，飲我西澗泉。",
      "吐出五色絲，無愧三百篇。",
      "遂令浣溪上，草木皆光鮮。",
      "我欲於其間，結茅近英躔。",
      "尚論古之人，永謝區中緣。",
      "鷦鷯翔蓬蒿，庶幾避鷹鸇。",
      "但欲一區宅，不用二頃田。",
      "念昔懷此心，只今已十年。",
      "平生百事拙，爲計亦可憐。",
      "家有萬卷書，而囊無一錢。",
      "登臨每悵望，興味徒拳拳。",
      "珍重金石交，議論相磨研。",
      "求尋鷗鷺盟，擺脫簿書纏。",
      "風月爲鼓吹，溪聲爲管絃。",
      "茗飲間醴醪，藜羹雜豆籩。",
      "談諧各自適，灑落真神仙。",
      "哦詩紀勝遊，他年草堂編。"
    ],
    "added_time": "2026-01-03 01:33:45"
  },
  {
    "source_file": "poet.tang.42000.json",
    "title": "題畫石山",
    "author": "徐鉉",
    "paragraphs": [
      "彼美巉巖石，誰施黼藻功。",
      "回巖明照地，絕壁爛臨空。",
      "錦段鮮須濯，羅屏展易窮。",
      "不因秋蘚綠，非假晚霞紅。",
      "羽客藏書洞，樵人取箭風。",
      "靈蹤理難問，仙路去何通。",
      "返駕歸塵裏，留情向此中。",
      "迴瞻畫圖畔，遙羨面山翁。"
    ],
    "added_time": "2026-01-03 01:33:51"
  },
  {
    "source_file": "poet.tang.42000.json",
    "title": "寄江州蕭給事",
    "author": "徐鉉",
    "paragraphs": [
      "夕郎憂國不憂身，今向天涯作逐臣。",
      "魂夢暗馳龍闕曙，嘯吟閑繞虎谿春。",
      "朝車載酒過山寺，諫紙題詩寄野人。",
      "惆悵懦夫何足道，自離羣後已同塵。"
    ],
    "added_time": "2026-01-03 01:33:51"
  },
  {
    "source_file": "poet.song.151000.json",
    "title": "次韻張守勸耕二首  其二",
    "author": "陳造",
    "paragraphs": [
      "三揖清揚歲兩更，煩公倒屣費逢迎。",
      "抽簪仕籍心彌厲，撰屨詞壇計欲成。",
      "西洛况聞高紙價，蘇州從昔擅詩聲。",
      "拙衰枉作登龍客，領略玄譚自阿平。"
    ],
    "added_time": "2026-01-03 01:34:15"
  },
  {
    "source_file": "poet.tang.39000.json",
    "title": "塗次逢李氏兄弟感舊",
    "author": "韋莊",
    "paragraphs": [
      "御溝四面朱門宅，記得當時好弟兄。",
      "曉傍柳陰騎竹馬，夜隈燈影弄先生。",
      "巡街趂蝶衣裳破，上屋探雛手脚輕。",
      "今日相逢俱老大，憂家憂國盡公卿。"
    ],
    "added_time": "2026-01-03 01:34:26"
  },
  {
    "source_file": "poet.song.15000.json",
    "title": "次韻和永叔石枕與笛竹簟",
    "author": "梅堯臣",
    "paragraphs": [
      "溪上枕部龍卵石，蘄匠簟製蛇皮紋。",
      "客從東方一持贈，竹色蒸青石抱雲。",
      "磨沙斵骨自含潤，飽霜弔節無留塵。",
      "京師貴豪空有力，六月耐此炎蒸劇。",
      "旱風赤日吹熱來，大厦高簷任雕飾。",
      "頭顱汗匝無富貧，雖有頒冰論官職。",
      "官高職重冰則多，日永冰消難更得。",
      "唯公掃室施枕簟，迎凉自感東方客。",
      "東方客應非俗昏，能使賢人心體適。",
      "賢人何以偏伏人，天下才名方赫赫。",
      "我吟困窮不可聽，晝夜蚊蚋蒼蠅聲。",
      "蠅如遠雞耳初感，蚊若隠雷空際鳴。",
      "葛厨頂綻屋蝎墮，菅席中裂麻經橫。",
      "平生賦分只煎炒，安有祿玉琉璃清。",
      "猶勝昔年杜子美，老走耒陽牛炙死。",
      "因思楊惲廢時言，但願人生行樂爾。",
      "公今事業在朝廷，去就尤當慎終始。",
      "待公睡足秋風來，去奉高談揮麈尾。"
    ],
    "added_time": "2026-01-03 01:34:31"
  },
  {
    "source_file": "poet.song.62000.json",
    "title": "題詩卷後",
    "author": "賀鑄",
    "paragraphs": [
      "詩豈窮人窮者工，斯言聞諸六一翁。",
      "端慙少作老更拙，不廢汝詩吾固窮。"
    ],
    "added_time": "2026-01-03 01:35:33"
  },
  {
    "source_file": "poet.song.63000.json",
    "title": "夏季",
    "author": "晁補之",
    "paragraphs": [
      "夏季百果繁，兔葵亦成實。",
      "獨有野石榴，幽花時熠熠。",
      "熠熠非獨好，芳榮頼午日。",
      "翩翩彼白蝶，彷彿粗采挹。",
      "睡餘起對此，嘉興亦蕭瑟。",
      "良非阡陌麗，敢競陽春出。",
      "無言以成蹊，上愧桃李質。",
      "幸當飽霜餘，萬顆富君室。"
    ],
    "added_time": "2026-01-03 01:35:50"
  },
  {
    "source_file": "poet.song.218000.json",
    "title": "過安吉城",
    "author": "衛宗武",
    "paragraphs": [
      "一年兩到吳興郡，夢想往時雲錦鄉。",
      "敗堞頹垣尚圍遶，雕梁畫楝總凄凉。",
      "蕭蕭適際風寒候，黯黯全無山水光。",
      "日暮樓頭鳴鼓角，聲聲悲壯斷人腸。"
    ],
    "added_time": "2026-01-03 01:36:13"
  },
  {
    "source_file": "poet.song.105000.json",
    "title": "觀潮二首  其二",
    "author": "李處權",
    "paragraphs": [
      "海舶忽驚風打頭，觀瀾又破一年秋。",
      "若爲盡作盃中物，安得飛來枕下流。",
      "豈計雙鳬兼乘雁，誰分去馬與來牛。",
      "君王大業追神禹，前日黄龍已負舟。"
    ],
    "added_time": "2026-01-03 01:36:22"
  },
  {
    "source_file": "poet.song.32000.json",
    "title": "宋城道中",
    "author": "王安石",
    "paragraphs": [
      "都城花木久知春，北路餘寒尚中人。",
      "宿草連雲青未得，東風無頼只驚塵。"
    ],
    "added_time": "2026-01-03 01:36:27"
  },
  {
    "source_file": "poet.song.55000.json",
    "title": "送李仲益及第調濠州司戶還錢塘",
    "author": "李之儀",
    "paragraphs": [
      "憶昨西湖弄烟月，玉面少年搔紺髮。",
      "六月正午斷人行，坐上無風不覺熱。",
      "長安塵沙五月尾，汗透纖絺甚懸水。",
      "相逢惝怳秋已深，冰骨令人冷如洗。",
      "吾家謫仙應已朽，采石風流誰可後。",
      "却恐騎鯨下紫霄，斯人豈是人間有。",
      "春風標名冠禮部，睥睨英豪皆培塿。",
      "三月飛花試集英，筆下光芒射斗牛。",
      "共說唱名須第一，人事天時良可必。",
      "大任先當益未能，何謂揚雄老終吃。",
      "滄溟洶湧百怪見，鯨鬣虯髯豈難辨。",
      "莫謂卑飛遽自陵，功曹曾是將軍願。",
      "集賢學士文章舊，平日追隨今太守。",
      "到日應須倒屣迎，還聞下榻南昌秀。",
      "濠上觀魚魚正躍，携手何人知此樂。",
      "妙處期君向上求，可笑蝸牛爭兩角。"
    ],
    "added_time": "2026-01-03 01:37:10"
  },
  {
    "source_file": "poet.song.55000.json",
    "title": "爲道見還詩因次其韵兼簡孝錫",
    "author": "李之儀",
    "paragraphs": [
      "反衣狐裘矜綠裏，月落宵行易淪委。",
      "崎嶇身世等秋蓬，皎皎吾心淡如水。",
      "青雲有路誰引目，肯學荒疏輟洗髓。",
      "經營一飽困南北，未易功名輸故紙。",
      "爾來投迹間諸彥，白雪每容參下里。",
      "何殊溺者得尺素，聊謝箕翁徒洗耳。",
      "大官供庖事鉛槧，時引古人同凈几。",
      "枉老王郎特我賢，華衮相先慙溢美。",
      "清風冷落勞悵望，誰謂雲間見黄綺。",
      "因收倦緒聊紡織，半是棄餘安足喜。",
      "一片簫韶送下天，遊遍華胥如喚起。",
      "從此修途可問津，豈復龍頭却蛇尾。"
    ],
    "added_time": "2026-01-03 01:37:10"
  },
  {
    "source_file": "poet.song.55000.json",
    "title": "送陳瑩中及第歸洪州",
    "author": "李之儀",
    "paragraphs": [
      "七月江南秋已到，江水如天魚尾掉。",
      "處處團橘欲黄時，家家門前艤歸棹。",
      "西山佳氣徹青雲，潘郎門巷如深春。",
      "陳家有兒新及第，新着恩袍歸見親。",
      "爲報行人洗眼看，養兒如此誰不羨。",
      "願兒不要重科第，事業功名他日見。"
    ],
    "added_time": "2026-01-03 01:37:10"
  },
  {
    "source_file": "poet.song.55000.json",
    "title": "古東門行",
    "author": "李之儀",
    "paragraphs": [
      "元鼎元年東有兵，未央催班不待明。",
      "龍驤虎步擁旄出，蟻蟻部曲隨鳴鉦。",
      "三千珠履皆上客，囊中有錐誰爲發。",
      "莫歌雌兔眼迷離，長城可倚知在誰。",
      "千羊不如一狐腋，草底寒蟲漫啾唧。",
      "兩口四目未必智，天下奇才余星墜。",
      "舟中指可掬，冀北馬羣空。",
      "漆身吞炭爲國士，射足接處謀已同。",
      "義感丹誠虹貫日，壇上成功方頃刻。",
      "縱有明珠千丈長，安能保得頭常黑。"
    ],
    "added_time": "2026-01-03 01:37:10"
  },
  {
    "source_file": "poet.song.55000.json",
    "title": "春日同梁十四宴李公昭朝霞閣侍兒舞梁州曲徹客有以潤羅爲贈公昭命玉杯滿酌酬之又以金鍾邀兒相屬既釂出烏絲欄索詩",
    "author": "李之儀",
    "paragraphs": [
      "都城春風吹落花，都城九陌無塵沙。",
      "貂裘公子醼何處，闌干百尺陵朝霞。",
      "鳳箏新調玉指軟，黄金捍撥當胸遮。",
      "紫檀屢碎翻成拍，紅茸毯襯鴉頭襪。",
      "回旋誰許綵雲輕，欲斷還催猶未徹。",
      "新鶑弄雛乳燕飛，一曲凉州春日遲。",
      "百疋纏頭隨玉盃，咿啞一鬨爭扶持。",
      "公子笑不已，下客懽正濃。",
      "更邀婭姹持金鍾，一釂直欲滄溟空。",
      "從他海若在平地，明珠墮淚愁蛟龍。",
      "珊瑚突兀撐高峰，便疑巴姬御來風。",
      "月漸滿，銀河低。",
      "歸路促，街鼓稀。",
      "何時再到紅茸地，更倩游絲惹住衣。"
    ],
    "added_time": "2026-01-03 01:37:10"
  },
  {
    "source_file": "poet.song.8000.json",
    "title": "金陵",
    "author": "夏竦",
    "paragraphs": [
      "虎踞龍盤委薜蘿，臺城春雨長寒莎。",
      "梁家不覺市朝改，蕭寺只聞鐘磬多。",
      "雲樹暮堤攅劍戟，風篁虚谷轉笙歌。",
      "須知王氣随明主，不據金陵又若何。"
    ],
    "added_time": "2026-01-03 01:37:46"
  },
  {
    "source_file": "poet.tang.16000.json",
    "title": "春雨",
    "author": "劉復",
    "paragraphs": [
      "細雨度深閨，鶯愁欲嬾啼。",
      "如煙飛漠漠，似露濕淒淒。",
      "草色行看靡，花枝暮欲低。",
      "曉聽鐘鼓動，早送錦障泥。"
    ],
    "added_time": "2026-01-03 01:38:03"
  },
  {
    "source_file": "poet.song.40000.json",
    "title": "居雲巢",
    "author": "沈遼",
    "paragraphs": [
      "我昔泛歸艇，逍遥下湘川。",
      "願言覿開士，爲我斷攀緣。",
      "不識達摩老，誰将言句傳。",
      "幽林得邂逅，故步空囂然。",
      "邇来齊山下，乃在青谿邊。",
      "一徑雖甚微，松竹上參天。",
      "白雲本無迹，作巢類烏鳶。",
      "上下絕人籟，由來在山顛。",
      "朝炊一盂飯，夕寄一榻眠。",
      "委羸豈無事，亦爇爐中烟。",
      "久已淨諸業，自然忘盖纒。",
      "此身與此世，影響寄餘年。",
      "時有佳客至，相與傲林泉。",
      "客去後孤坐，隱隱風中絃。"
    ],
    "added_time": "2026-01-03 01:38:05"
  },
  {
    "source_file": "poet.song.40000.json",
    "title": "奉送眀雅師",
    "author": "沈遼",
    "paragraphs": [
      "天竺山前十畝園，老夫久種彼土緣。",
      "草堂和尚指初禪，辯淨二士立我前。",
      "光明琉璃真金仙，修持內外常湛然。",
      "此心不轉今十年，手中一炷紫檀煙。",
      "孤峰飛來自西天，山間花木非世妍。",
      "彼諸佛子忘盖纒，吾知此地爲敬田。",
      "師子血乳如流泉，老夫廢斥去湘川。",
      "歸來江南已華顛，邂逅道人雙足纒。",
      "歷訪名山不憚煩，始自赤城滄海邊。",
      "一带復濟揚子川，直上鍾山長榻眠。",
      "南來不下涇溪船，步至秋浦方息肩。",
      "将窮祖山上淮壖，廬峰勝遊想翩翩。",
      "頂上終不巢烏鳶，亦不教觀談偏圓。",
      "公卿貴人喜相延，三尺枯木揮朱絃。",
      "人問佛意如何彈，此曲寂寥少人傳。"
    ],
    "added_time": "2026-01-03 01:38:05"
  },
  {
    "source_file": "poet.song.22000.json",
    "title": "甲辰閏月初伏快雨凉風晝眠初覺庭前小欄花木各有意氣效柏梁體",
    "author": "蔡襄",
    "paragraphs": [
      "閏夏天地熱焰烘，崇朝快雨隨清風。",
      "晝軒夢覺開前櫳，畫欄花草意氣雄。",
      "側枕遥問數異同，如子微物煩化工。",
      "盍各言爾之所從，繁葩富艷生朱紅。",
      "枯條大蕊千萬重，修幹點綴赤日中。",
      "蠲去憂忿誰與功，採摘烹煮袪煩胸。",
      "秋霜鉅實垂如甕，橫柯遠引交加叢。",
      "葉抽綠劍端黄茸，直立開拂泉貸通。",
      "壘遶翠羽翻虯龍，誤入畦町非余公。",
      "助滌渴肺思菲躬，物物自名詞不窮。",
      "願當我意乃汝容，負汝不飲慙衰翁。"
    ],
    "added_time": "2026-01-03 01:38:22"
  },
  {
    "source_file": "poet.song.72000.json",
    "title": "陪諸公步城北分韵得亦字",
    "author": "洪朋",
    "paragraphs": [
      "去月霜雪交，咫尺澀如棘。",
      "今朝雲霧散，春氣恍如昔。",
      "九衢慰眼新，百草隨意出。",
      "俯仰亮有觀，茲辰底空擲。",
      "陶謝何許遨，發興在郭北。",
      "浄界集兩楹，層閣倚百尺。",
      "風日已可人，江山亦德色。",
      "四睇感終古，五字辦即席。",
      "想見盤礴地，鮮飆生兩亦。",
      "良游不相待，發函三歎息。"
    ],
    "added_time": "2026-01-03 01:39:12"
  },
  {
    "source_file": "poet.song.201000.json",
    "title": "次韻竹子彬五言二首  其二",
    "author": "劉克莊",
    "paragraphs": [
      "短章足光怪，夭矯暮天虹。",
      "俗子仙凡判，詩人伎倆同。",
      "君奚慙有道，吾欲訪無功。",
      "肉眼非弘景，何由見碧瞳。"
    ],
    "added_time": "2026-01-03 01:39:37"
  },
  {
    "source_file": "poet.song.151000.json",
    "title": "再次韻二首  其一",
    "author": "陳造",
    "paragraphs": [
      "雪神不袖噓枯手，嗣歲豐登預告成。",
      "泚筆徑煩書上瑞，載塗况已沸歡聲。",
      "騎馿有客搜新句，扶路何人趁晚晴。",
      "一笑與渠分樂事，的知瓊露勝宜城。"
    ],
    "added_time": "2026-01-03 01:39:40"
  },
  {
    "source_file": "poet.song.62000.json",
    "title": "聞鶑有懷故園",
    "author": "賀鑄",
    "paragraphs": [
      "海陵春後雨冥冥，耳厭蛙嗥鸛齒鳴。",
      "何意東亭好風日，流鶑忽作故園聲。",
      "故園千里長牽夢，老病三年不廢情。",
      "想見楊花收卷盡，綠苔池院落朱櫻。"
    ],
    "added_time": "2026-01-03 01:39:45"
  },
  {
    "source_file": "poet.song.62000.json",
    "title": "海陵西樓寓目",
    "author": "賀鑄",
    "paragraphs": [
      "天涯樽酒與誰開，風外徂春挽不回。",
      "掃地可憐花更落，卷簾無奈燕還來。",
      "王孫莫顧漳濱卧，漁父何知楚客才。",
      "强策駑筋懷故國，浮雲千里思悠哉。"
    ],
    "added_time": "2026-01-03 01:39:45"
  },
  {
    "source_file": "poet.song.14000.json",
    "title": "二十一日同韓持國陳和叔騏驥院遇雪往李廷老家飲予暮又赴劉原甫招與江鄰幾謝公儀飲",
    "author": "梅堯臣",
    "paragraphs": [
      "雪游如梨園，風撼梨花落。",
      "驊騮驤首時，杳杳聞天樂。",
      "樓觀何參差，仙居倚寥廓。",
      "羣朋思飲酒，飲舉北斗杓。",
      "公子邀以歸，躍馬度城郭。",
      "鵠毳拂輕裘，蛟珠亂疎箔。",
      "少年氣若虹，屢起鄱陽謔。",
      "壯語士膽開，狂訶僮指愕。",
      "間或美笑言，又或跪酬酢。",
      "或如猿狙跳，或類虎豹攫。",
      "或廋秦客辭，或縱灌夫惡。",
      "盃盂或遷擲，履舄或攙錯。",
      "稍看雲容披，斜漏日光薄。",
      "馭僕整轡銜，庖人困羹臛。",
      "還家歷南市，燈燭已煜爚。",
      "入門見妻孥，未暇問何若。",
      "劉侯遽相招，登堂羅綽約。",
      "往往奏清歌，時時更大噱。",
      "江翁唱渭城，嘹唳華亭鶴。",
      "半夜蜘蛛喜，微然見無著。",
      "主人倍歡欣，勸客如傾壑。",
      "我時已大醉，盞至不解却。",
      "還思一日喧，靜坐無適莫。",
      "書作異時談，竹林何愧怍。"
    ],
    "added_time": "2026-01-03 01:39:45"
  },
  {
    "source_file": "poet.song.73000.json",
    "title": "送春",
    "author": "李昭玘",
    "paragraphs": [
      "終日無人晝掩扉，綠陰庭草自相依。",
      "輕寒曉覺池臺靜，半夜春隨風雨歸。",
      "恰似舊遊鶑獨語，略無餘恨燕爭飛。",
      "飄零不解東君意，却放楊花亂撲衣。"
    ],
    "added_time": "2026-01-03 01:40:26"
  },
  {
    "source_file": "poet.song.237000.json",
    "title": "蘋花",
    "author": "董嗣杲",
    "paragraphs": [
      "花明五出繡汀州，自在沉沉自在浮。",
      "古有楚童謠可信，今無越女采爲羞。",
      "江清得實誰能剖，風起虛根不復留。",
      "晚向水鄉回野棹，一規西日落湖州。"
    ],
    "added_time": "2026-01-03 01:40:52"
  },
  {
    "source_file": "poet.song.237000.json",
    "title": "茨菰花",
    "author": "董嗣杲",
    "paragraphs": [
      "剪刀葉兩枝芳，柔弱難勝带露粧。",
      "翠管嫩粘瓊糝重，野泉情心玉蕤涼。",
      "舂成臼粉資秋實，種入盆池想水鄉。",
      "小小滄洲歸眼底，幽研自覺成炎光。"
    ],
    "added_time": "2026-01-03 01:40:52"
  },
  {
    "source_file": "poet.song.22000.json",
    "title": "會亭遇資政孫公赴闕公致仕已七年時召歸將有西鄙之任",
    "author": "蔡襄",
    "paragraphs": [
      "志節雖落落，不能無謗毀。",
      "壯年自雄豪，末路遽顛委。",
      "衆口方叢嘈，即欲置之死。",
      "公嘗爲大臣，沈寃不辨理。",
      "恭惟仁宗聖，散地而後已。",
      "新治甬上居，閒逸安暮齒。",
      "恭惟今天子，繼照明鑒是。",
      "問公何處在，勉哉爲予起。",
      "使者臨其門，將駕不容俟。",
      "滔滔汴流急，行舟姑少止。",
      "長堤榆柳深，夜涼襟带褫。",
      "語終求其要，茲事殊可喜。",
      "朝廷英俊林，豈無人器使。",
      "謂公先帝臣，擢任刷前恥。",
      "惟公體上意，畢力荷恩紀。",
      "富貴安足論，清心寂如水。",
      "古人老益壯，忠義在所指。",
      "況復千載遇，功名邁良史。"
    ],
    "added_time": "2026-01-03 01:41:39"
  },
  {
    "source_file": "poet.song.151000.json",
    "title": "用贈朴翁舊韻二詩送徐南卿南歸  其二",
    "author": "陳造",
    "paragraphs": [
      "莫將半菽羨千鍾，生世誰非囿數中。",
      "薦福議碑雷已震，浩然遻意句徒工。",
      "我知寒餓憐顔闔，人說乘除有誌公。",
      "窮鬼趁渠來敗類，秋禾一昔仆霜風。"
    ],
    "added_time": "2026-01-03 01:41:52"
  },
  {
    "source_file": "poet.song.63000.json",
    "title": "次韵答秦覯見贈",
    "author": "晁補之",
    "paragraphs": [
      "修身貴日新，如草陳葉換。",
      "請看絃上矢，歲月不可玩。",
      "文章得蛙釜，虎以皮遘難。",
      "茲事從古然，吾黨奚獨惋。",
      "秦君好學勇，决勝百馬汗。",
      "宵行委明月，屢得按劍盼。",
      "鄙夫晚更事，前猛窘新愞。",
      "憐君亦自喭，意滿懷不散。",
      "誰爲傾國媒，尚此瓊英粲。",
      "期君似椓罝，無以無人慢。"
    ],
    "added_time": "2026-01-03 01:42:10"
  },
  {
    "source_file": "poet.song.63000.json",
    "title": "北京學直舍對客",
    "author": "晁補之",
    "paragraphs": [
      "鳥聲落檐間，竹色在戶外。",
      "解屨置几前，放杖當椅背。",
      "默然仰棟時，往與古初會。",
      "有時遺坐客，十問不一對。",
      "尚因呼乃覺，笑自謝頑昧。",
      "知非慕蘧子，事去等蜩蛻。",
      "一生所未免，飲食與眠睡。",
      "所以更頹然，可樂本非內。",
      "有心欲何用，橋起則形累。",
      "頼客同門生，曠蕩乃不愧。"
    ],
    "added_time": "2026-01-03 01:42:10"
  },
  {
    "source_file": "poet.tang.39000.json",
    "title": "寄鄭谷",
    "author": "王貞白",
    "paragraphs": [
      "五百首新詩，緘封寄去時。",
      "秪憑夫子鑒，不要俗人知。",
      "火鼠重收布，冰蠶乍吐絲。",
      "直須天上手，裁作領巾披。"
    ],
    "added_time": "2026-01-03 01:42:11"
  },
  {
    "source_file": "poet.tang.21000.json",
    "title": "桐花",
    "author": "元稹",
    "paragraphs": [
      "朧月上山館，紫桐垂好陰。",
      "可惜暗澹色，無人知此心。",
      "舜沒蒼梧野，鳳歸丹穴岑。",
      "遺落在人世，光華那復深。",
      "年年怨春意，不競桃杏林。",
      "唯占清明後，牡丹還復侵。",
      "況此空館閉，云誰恣幽尋。",
      "徒煩鳥噪集，不語山嶔岑。",
      "滿院青苔地，一樹蓮花簪。",
      "自開還自落，暗芳終暗沈。",
      "爾生不得所，我願裁爲琴。",
      "安置君王側，調和元首音。",
      "安問宮徵角，先辨雅鄭淫。",
      "宮弦春以君，君若春日臨。",
      "商弦廉以臣，臣作旱天霖。",
      "人安角聲暢，人困鬬不任。",
      "羽以類萬物，祆物神不歆。",
      "徵以節百事，奉事罔不欽。",
      "五者苟不亂，天命乃可忱。",
      "君若問孝理，彈作梁山吟。",
      "君若事宗廟，拊以和球琳。",
      "君若不好諫，願獻觸疏箴。",
      "君若不罷獵，請聽荒于禽。",
      "君若侈臺殿，雍門可霑襟。",
      "君若傲賢雋，鹿鳴有食芩。",
      "君聞祈招什，車馬勿駸駸。",
      "君若欲敗度，中有式如金。",
      "君聞薰風操，志氣在愔愔。",
      "中有阜財語，勿受來獻賝。",
      "北里當絕聽，禍莫大於婬。",
      "南風苟不競，無往遺之擒。",
      "姦聲不入耳，巧言寧孔壬。",
      "梟音亦云革，安得沴與祲。",
      "天子既穆穆，羣材亦森森。",
      "劒士還農野，絲人歸織紝。",
      "丹鳳巢阿閣，文魚游碧潯。",
      "和氣浹寰海，易若溉蹄[涔]。",
      "改張乃可鼓，此語無古今。",
      "非琴獨能爾，事有諭因鍼。",
      "感爾桐花意，閑怨杳難禁。",
      "待我持斤斧，置君爲大琛。"
    ],
    "added_time": "2026-01-03 01:42:26"
  },
  {
    "source_file": "poet.song.167000.json",
    "title": "賦道傍菊  其四",
    "author": "趙蕃",
    "paragraphs": [
      "三逕雖荒菊尚存，江東書到每傷神。",
      "七盤八疊辰州路，頼爾相看作故人。"
    ],
    "added_time": "2026-01-03 01:42:45"
  },
  {
    "source_file": "poet.song.158000.json",
    "title": "送曾無玷寺丞守池陽",
    "author": "樓鑰",
    "paragraphs": [
      "我朝衣冠盛，名家數三曾。",
      "南豐暨贛川，後起參溫陵。",
      "邇來螺川族，駸駸著簪纓。",
      "春風鴈塔中，參差見姓名。",
      "君才素穎出，健筆隨縱橫。",
      "江右兩壯縣，談笑政已成。",
      "河陽桃李花，武城絃歌聲。",
      "入朝八九載，去擁池陽旌。",
      "年家有舊好，一見意氣傾。",
      "更因劉御史，爲君寫先銘。",
      "去年叨省郎，君亦轉爲丞。",
      "中都但交謁，名紙空毛生。",
      "惟因候賓廡，接膝傾交情。",
      "分陰尤可惜，翻恐倒屣迎。",
      "阿連幸爲寮，庶幾多合并。",
      "寧知成勇退，拂袖尋歸程。",
      "秋浦素簡靜，不足煩公行。",
      "要當試盤錯，才刃新發硎。",
      "似聞有劇部，或已薦長卿。",
      "君其少停驂，有詔來皇扃。"
    ],
    "added_time": "2026-01-03 01:43:12"
  },
  {
    "source_file": "poet.song.158000.json",
    "title": "劉望之國錄惠示文卷次韻爲謝",
    "author": "樓鑰",
    "paragraphs": [
      "吾聞三峽江，湍流下無底。",
      "吾聞岷峨山，聳秀且千里。",
      "坤維氣淑靈，所産多名士。",
      "高文既鏗然，特立亦卓爾。",
      "久慕黄中劉，近有貢公喜。",
      "亟從蜀士問，人物定誰比。",
      "少年負奇節，論事如翻水。",
      "萬里見張胡，義激非氣使。",
      "賢關遂爲寮，八尺見英偉。",
      "諸君皆歛避，相與推德齒。",
      "惠我舂容篇，句法參子美。",
      "再誦平生言，作者真近似。",
      "戰國信徒勞，秦貪不知止。",
      "漢唐取與守，反覆皆造理。",
      "藩鎮論加詳，河朔紛鼎峙。",
      "詞源既淵深，浩博渺無涘。",
      "從今使諸生，教育均蒙被。",
      "論議歸正平，辭章掃浮靡。",
      "古人去已遠，時毋分彼此。",
      "君其挽之回，續絃須鳳髓。"
    ],
    "added_time": "2026-01-03 01:43:12"
  },
  {
    "source_file": "poet.song.158000.json",
    "title": "送張定叟尚書鎮襄陽",
    "author": "樓鑰",
    "paragraphs": [
      "公家忠獻公，勳名照穹壤。",
      "南軒傳聖學，後進斗山仰。",
      "尚書天分高，百間真朗朗。",
      "日坐四益堂，濡染助涵養。",
      "小出輒驚世，發譽自英簜。",
      "兩朝倚才刃，三接承睿奬。",
      "堂堂尹京手，風采漢張敞。",
      "九街寢桴鼓，終朝清訟缿。",
      "汙流化清溝，閙市鋤巨駔。",
      "鈴齋晝無人，士友厚吾黨。",
      "政成化自行，談笑揮浩穰。",
      "皇家重閫寄，拊髀勞注想。",
      "頗牧起禁中，帝曰汝其往。",
      "人多惜公去，地位切台兩。",
      "惟公不擇地，引義猶慨慷。",
      "隃度更周詢，千里若尋丈。",
      "再拜受臨遣，因得進忠讜。",
      "邊臣固多事，備禦當素講。",
      "要須久其任，百弊隨剗磢。",
      "願假臣歲月，表裏如指掌。",
      "人材固不乏，第一戒欺罔。",
      "樸拙勝巧心，好佞寧木彊。",
      "願求忠信士，枉直謹誅賞。",
      "更須寬轡策，奏請應如響。",
      "上問卿何先，安靜最爲上。",
      "上憂襄漢間，平楚欠遮障。",
      "公因論形勢，衮衮到遜抗。",
      "是時晉在洛，武昌勢相向。",
      "是爲必爭地，南北謹隄防。",
      "今雖居上游，事與古殊狀。",
      "狂虜縱欲來，無處可傳餉。",
      "况今三垂靜，皇靈方遠暢。",
      "與蜀相掎角，國勢自增壯。",
      "尚期效尺寸，才疎意非廣。",
      "忠肝氣凜凜，秋旻足排蕩。",
      "上喜憂顧寬，趣行開玉帳。",
      "捐金示優寵，諭賜煩上相。",
      "惟公最得士，離別俱惘惘。",
      "薦紳紛祖餞，直欲傾家釀。",
      "賦詩寫胸臆，一一成技癢。",
      "家聲與國事，負荷有餘量。",
      "邊頭十萬兵，公臨如挾纊。",
      "吾聞胡運窮，群酋欲爭長。",
      "不戢將自焚，前轍有狂煬。",
      "當爲不可勝，有和謹毋倡。",
      "千載羊叔子，制敵恢天網。",
      "行將友斯人，山川固無恙。",
      "備成撫機動，應煩護諸將。",
      "功高歸未晚，會見登弼亮。",
      "他時名父子，繼踵凌煙像。"
    ],
    "added_time": "2026-01-03 01:43:12"
  },
  {
    "source_file": "poet.song.158000.json",
    "title": "送鄭惠叔尚書守建寧",
    "author": "樓鑰",
    "paragraphs": [
      "十五年前送別詩，道山持節向江西。",
      "今年又見送公別，大天擁麾鎮閩越。",
      "向來惜別固已深，今日摻袪尤動心。",
      "尚書自是第一人，氣義相許披胸襟。",
      "南宮五表平明入，列辟傳聞俱聳立。",
      "壽皇聖孝冠百王，三復高文天爲泣。",
      "擢處螭坳寵數新，果然百日掌絲綸。",
      "拭圭修聘稱應變，握節不撓威殊鄰。",
      "直上銀臺尤振職，李藩氣槩時批敕。",
      "嗣皇銳意新百度，筆端真有回天力。",
      "星辰聽履冠文昌，急流勇退驚朝行。",
      "望之正欲試馮翊，長孺寧肯薄淮陽。",
      "孤拙自憐銷壯志，三入脩門空負媿。",
      "薦人不進終不已，獨頼當時言有味。",
      "公在猶嘆一居州，公去無人爲王留。",
      "公乎行歸佐天子，肯作管晏卑微休。"
    ],
    "added_time": "2026-01-03 01:43:12"
  },
  {
    "source_file": "poet.song.193000.json",
    "title": "病中有感四首  其四",
    "author": "岳珂",
    "paragraphs": [
      "積病漸成衰，情知老見欺。",
      "眵昏先掩卷，肩竦不關詩。",
      "行圃須人助，登樓怯步遲。",
      "經年早知倦，况復隔年時。"
    ],
    "added_time": "2026-01-03 01:43:18"
  },
  {
    "source_file": "poet.song.150000.json",
    "title": "謝韓幹送絲糕",
    "author": "陳造",
    "paragraphs": [
      "玉顆瑩澈珠就磋，吳鄉早秔莫計過。",
      "無乃風露秀結異，移種崑崙之水禾。",
      "君家厨婦窮百技，三舂九淅付重羅。",
      "銀絲萬尋忽縈積，中疎外潔生搓挼。",
      "扶桑仙蠶大如盎，繰之本供織女梭。",
      "怳驚萬喙鬭新巧，罥作米茸雪網窠。",
      "即今擬形供食事，纖手幻出千絇多。",
      "倒甑入筯第三絕，色香兼味皆可歌。",
      "周官賓祭珍飺餌，有此復具理則那。",
      "詩翁物色及粔𥹡，得此來前當見訶。",
      "鱠盤漫詫金縷飣，湯餠徒夸銀線窩。",
      "瓊酥玉膩信非匹，胡麻崖蜜仍相和。",
      "感君泛愛記衰朽，回首一笑分餘波。",
      "腐儒口實長作累，饞噇之名定不磨。",
      "金山別去每挂夢，老眼復見還雙摩。",
      "婪酣得飽問便腹，如汝平生相負何。",
      "更從公子乞方法，日當飫之老澗薖。",
      "買田二頃不種秫，未怕酒客來操戈。"
    ],
    "added_time": "2026-01-03 01:43:34"
  },
  {
    "source_file": "poet.song.55000.json",
    "title": "送慕容若禔公幹環慶邠寧",
    "author": "李之儀",
    "paragraphs": [
      "四月邊城氣如煮，問龍乞水將致雨。",
      "起我獨有泛蓮人，相與授誠香一縷。",
      "腹枵不擬謝僧疏，愁對焦枯無告語。",
      "君時捧檄不我捨，意欲同分神所怒。",
      "此誠未契我輒罷，想望絕疑隔烟霧。",
      "一朝報我檄難留，明日清晨離此去。",
      "我慙君住本爲我，君行我乃不得祖。",
      "固知身世不相期，戚戚安能效兒女。",
      "君還我亦脫韁鎖，聞道荆醅如潑乳。",
      "使君況是我輩人，便約臨高目東注。",
      "經由第一莫遲回，尤物須知原有主。"
    ],
    "added_time": "2026-01-03 01:43:35"
  },
  {
    "source_file": "poet.song.14000.json",
    "title": "和吳沖卿元會",
    "author": "梅堯臣",
    "paragraphs": [
      "千官車馬閶闔來，晝漏始上閶闔開。",
      "峨峨左右升龍進，昨夜雪飛雲作堆。",
      "殿前冠劍魚鱗立，東風入仗旗脚迴。",
      "黄鍾一奏寶扇掩，玳簾卷起香霧排。",
      "鳴梢未盡霹靂響，翠輦已退黄金階。",
      "聖人端冕御法座，大樂旅作聲和諧。",
      "羣公抃蹈丹墀下，尚書奏瑞四夷懷。",
      "乘輿却入更衣閤，通天絳袍陞玉榻。",
      "百拜稱觴萬歲聞，兩廊賜食簪裾匝。",
      "曲傳大定舞綴疎，波旋烟斂飭宮車。",
      "衛官解嚴多士退，日光停午氣象舒。",
      "吳君才筆天下傑，歸來作詩傳石渠。",
      "石渠祕邃無凡愚，石渠酬唱皆嚴徐。",
      "我慙短學復在後，收拾掇棄聊以書。"
    ],
    "added_time": "2026-01-03 01:43:39"
  },
  {
    "source_file": "poet.song.151000.json",
    "title": "次韻趙帥登平山堂  其三",
    "author": "陳造",
    "paragraphs": [
      "修月于今第一功，後車九萬蜀牋紅。",
      "詩供寒食鶑花課，袖拂平山楊柳風。",
      "匝坐蕙蘭歌似剪，生香笑語酒如空。",
      "胡床不減南樓興，今古風流正自同。"
    ],
    "added_time": "2026-01-03 01:43:52"
  },
  {
    "source_file": "poet.song.183000.json",
    "title": "輓劉大監思恭  其一",
    "author": "度正",
    "paragraphs": [
      "簪紱源流遠，詩書氣味香。",
      "啼鶑翔澗谷，鳴鳳瑞朝陽。",
      "壯志欣辰告，羸軀痛夕亡。",
      "萬夫今失望，擬欲問蒼蒼。"
    ],
    "added_time": "2026-01-03 01:44:09"
  },
  {
    "source_file": "poet.song.62000.json",
    "title": "烈洲守風",
    "author": "賀鑄",
    "paragraphs": [
      "張帆早發石頭城，淹泊風波百里程。",
      "白芷汀洲潮進退，黄梅村落晝陰晴。",
      "官糧牽迫少休日，藥物扶持多半生。",
      "深閉船扉謝漁老，自慙塵垢滿襟纓。"
    ],
    "added_time": "2026-01-03 01:45:51"
  },
  {
    "source_file": "poet.song.72000.json",
    "title": "答友",
    "author": "洪朋",
    "paragraphs": [
      "一昨城北遨，得興起我病。",
      "梅嶺識霜林，楓江認烟艇。",
      "深行憶疇昔，冥搜吝俄頃。",
      "西矚列仙家，東睇老禪徑。",
      "不聞遷鶑聲，但見行雁影。",
      "再讀貽我篇，思與雲路永。"
    ],
    "added_time": "2026-01-03 01:46:04"
  },
  {
    "source_file": "poet.song.97000.json",
    "title": "哭嘉彦",
    "author": "王洋",
    "paragraphs": [
      "釋蹻淮西土，平生質勝文。",
      "形模笑婦女，術業富丘墳。",
      "客路酒歡喜，官曹名放紛。",
      "銀章猶斷壠，餘事付青雲。"
    ],
    "added_time": "2026-01-03 01:46:16"
  },
  {
    "source_file": "poet.song.150000.json",
    "title": "食晚菘新筍",
    "author": "陳造",
    "paragraphs": [
      "化兒出奇安此腹，不稱智囊不盛肉。",
      "饑雷收聲纔脫粟，薦以藻芹仍杞菊。",
      "園丁可是監河侯，供我朝昏三畝綠。",
      "即今春菘晚不衰，况復桂筍森可束。",
      "含烟带露不相下，拄腹撐腸未云足。",
      "食單一日得一雋，回首常嗜真輿僕。",
      "殿春日月官上速，日擷芝莖剝纖玉。",
      "風排雨浥猶須卜，卧作枯荄起成竹。"
    ],
    "added_time": "2026-01-03 01:46:29"
  },
  {
    "source_file": "poet.song.148000.json",
    "title": "題君子亭",
    "author": "朱熹",
    "paragraphs": [
      "清晨坐武觀，凉風動高旌。",
      "挾弓一笑起，屈此四座英。",
      "破的亦已屢，穿楊詎云精。",
      "軍吏不敢賀，高鳥時相驚。",
      "解韝脫决遂，緩带飄華纓。",
      "俯仰新亭幽，曠然塵慮清。",
      "內正外自直，三揖奚所爭。",
      "端居得深玩，君子非虛名。"
    ],
    "added_time": "2026-01-03 01:46:39"
  },
  {
    "source_file": "poet.song.201000.json",
    "title": "觀社行",
    "author": "劉克莊",
    "paragraphs": [
      "吾家世南折簡呼，有日曷不見子都。",
      "牽衣况復幼吾幼，閉戶大似愚公愚。",
      "鮮粧袨服出空巷，鈿車綉轂來塞塗。",
      "展烏絲欄擁小玉，設錦步障盛綠珠。",
      "爾時病叟亦隨喜，携添丁郎便了奴。",
      "非惟兒童競嗤笑，更被傀儡傍揶揄。",
      "平生不識琥珀枕，况敢擊碎珊瑚株。",
      "□言香火埒蔣霍，漸覺風俗侔徽衢。",
      "一國若狂孰醉醒，宋玉奚必譏登徒。",
      "殺牛欲賽西鄰祭，苦狗翻哂東門儒。",
      "恍然墮在化人境，又似跳入仙翁壺。",
      "麟臺學士固窮者，歲晚與婦爭褌襦。",
      "獨餘太乙舊藜杖，夜窗炯炯供清矑。",
      "平明踐淖行百里，輕快勿假靈壽扶。",
      "安石出山不免耳，德公入州破戒無。",
      "矧君口素銜清議，紛紛諂子愁斧誅。",
      "如齊而觀竊未喻，或曰有心擊磬乎。",
      "君如精金豈易鑠，十年風雪慣饕虐。",
      "粵人自昔尚巫鬼，魯俗何曾廢儺較。",
      "渠能七步追險韻，聊復一吸空罰爵。",
      "北風清塵宿泥乾，西日漏光陰雲駮。",
      "邊頭刁斗幸小休，棚上鼓笛姑同樂。",
      "苦吟久無王官采，盡言深恐朋友數。",
      "君豪盛氣欲迴瀾，吾衰袖手觀返壑。",
      "荔蕉堪薦神送迎，葵棗勿妨農烹剝。",
      "剛腸憤發論尤健，枵腹冥搜詩轉惡。",
      "先持一事試靈君，敢問何年相王朴。"
    ],
    "added_time": "2026-01-03 01:46:41"
  },
  {
    "source_file": "poet.song.55000.json",
    "title": "四時詞擬徐陵用今體次東坡舊韵 冬",
    "author": "李之儀",
    "paragraphs": [
      "休願車輪生四角，莫向金樽嫌酒薄。",
      "門外風號雁陣低，擁衾同看殘燈落。",
      "轆轤敲凍驚棲鴉，睡紅笑引燕脂霞。",
      "未擬雕籠問鸚鵡，先投宿酒敵霜花。"
    ],
    "added_time": "2026-01-03 01:46:42"
  },
  {
    "source_file": "poet.song.245000.json",
    "title": "和子野見寄十二辰體",
    "author": "仇遠",
    "paragraphs": [
      "良工鼠鬚筆，戢戢囊穎露。",
      "抄詩節經史，汗牛車載路。",
      "信知文中虎，一代人不數。",
      "細聲笑蚯蠅，妙趣忘魚兔。",
      "東野龍無雲，胡爲乎泥中。",
      "蟠屈如睡虵，虛此雲夢胸。",
      "且騎款段馬，野服隨田翁。",
      "相羊山澤間，真樂樵牧同。",
      "開林斬猴杙，種花續春意。",
      "他年處雞窠，偃蹇增老氣。",
      "錦鯨卷不宜，貂狗續亦易。",
      "老硯磨豬肝，翰墨作遊戲。"
    ],
    "added_time": "2026-01-03 01:47:05"
  },
  {
    "source_file": "poet.song.237000.json",
    "title": "錦带花",
    "author": "董嗣杲",
    "paragraphs": [
      "忍見柔枝綴彩英，愁圍未解又清明。",
      "茸茸疊萼縈春夢，嫋嫋長條繫別情。",
      "有樣謾傳居士製，無香徒滓海仙名。",
      "文臣服色開時驗，次第妖嬈織不成。"
    ],
    "added_time": "2026-01-03 01:48:18"
  },
  {
    "source_file": "poet.song.8000.json",
    "title": "奉和御製真游殿告成",
    "author": "夏竦",
    "paragraphs": [
      "均和玉燭成冬夕，疇聖珍符紀瑞年。",
      "八景鳳輿臨紫禁，九微龍檠照祥煙。",
      "森沉藻衞僊游接，睟穆真儀聖誨宣。",
      "濬發璿源開物始，密敷鴻蔭肇基先。",
      "良金肖像鎔三品，寶殿新規度九筵。",
      "綺棟虹陞初矯爾，丹楹叢倚倍森然。",
      "高侔帝所威神備，迥據坤靈勢勝全。",
      "雲雀嚮陽明翠羽，玉題承月燦珠躔。",
      "元龜協吉休符茂，盛藻迎祥睿志虔。",
      "璧散示慈恩正洽，斯千流詠降瓊牋。"
    ],
    "added_time": "2026-01-03 01:48:22"
  },
  {
    "source_file": "poet.tang.39000.json",
    "title": "遠聞本郡行春到舊山二首 一",
    "author": "王貞白",
    "paragraphs": [
      "一身從宦留京邑，五馬遙聞到舊山。",
      "已領煙霞光野徑，深慙老幼候柴關。"
    ],
    "added_time": "2026-01-03 01:48:23"
  },
  {
    "source_file": "poet.song.14000.json",
    "title": "答劉原甫",
    "author": "梅堯臣",
    "paragraphs": [
      "生平多交友，常恨會遇稀。",
      "每念相笑語，昨是今或非。",
      "重惜向時游，出處苦乖違。",
      "從今儻有酒，莫問梨栗微。",
      "前夕呼我飲，遣奴來扣扉。",
      "暗犯風雪往，醉脫冠服歸。",
      "夜來新霽月，清吐萬里輝。",
      "劉郎戴幅巾，江叟披褐衣。",
      "相過無百步，誰虞竊訶譏。",
      "三家若循環，但知具甘肥。"
    ],
    "added_time": "2026-01-03 01:48:28"
  },
  {
    "source_file": "poet.song.158000.json",
    "title": "分韻送盧國華福建提刑得華字",
    "author": "樓鑰",
    "paragraphs": [
      "盧侯場屋聲，天馬騰渥洼。",
      "殘膏沾後人，奇芬吐天葩。",
      "來踏九陌塵，去種河陽花。",
      "向來再去國，盛山建高牙。",
      "平生長者譽，靜篤語不譁。",
      "古井絕微波，璞玉無纖瑕。",
      "使星照蜀道，惠愛流三巴。",
      "吏姦頼刮磨，民瘼煩搔爬。",
      "田里誦盧公，兒童知國華。",
      "白首尚郎潜，坐曹事如麻。",
      "翩翩擁軺車，去去向合沙。",
      "朝行惜君去，舉酒相邀遮。",
      "共登獅子峯，巨石臨唅呀。",
      "却來澄湖邊，野梅訪萌芽。",
      "老柳掃黄葉，枯荷矗寒茄。",
      "棋枰戰文楸，醉帽欹烏紗。",
      "伊昔送君行，相去萬里賒。",
      "荷君遠寄書，得得來東嘉。",
      "一見又成別，感念成咨嗟。",
      "羨君徑褰帷，往戍不待瓜。",
      "先尋上水船，何殊泛僊槎。",
      "作粥喜奉姊，上冢仍過家。",
      "此計正未疎，所恨成天涯。",
      "尚幾或留行，船鼓毋庸撾。"
    ],
    "added_time": "2026-01-03 01:48:33"
  },
  {
    "source_file": "poet.song.218000.json",
    "title": "霅山和丹巖晚春韻  其一○",
    "author": "衛宗武",
    "paragraphs": [
      "面面青山悅客情，扶筇到處有雲生。",
      "歸來瀹茗陪僧話，百尺喬松鶑數聲。"
    ],
    "added_time": "2026-01-03 01:49:24"
  },
  {
    "source_file": "poet.song.62000.json",
    "title": "得周元翁蘄春道中書",
    "author": "賀鑄",
    "paragraphs": [
      "離離赤棗牆東林，開窗下榻依牆陰。",
      "杖藜相顧頼之子，隠几忘言知我心。",
      "晚契初逢一東野，清詩屢擲雙南金。",
      "官身爲米自南北，世路亡羊無古今。",
      "夢澤草荒孤驛遠，洞庭雨入滄江深。",
      "相思何以祝高韵，桂樹秋風吟玉琴。"
    ],
    "added_time": "2026-01-03 01:49:51"
  },
  {
    "source_file": "poet.song.62000.json",
    "title": "九日寄維揚劉明仲",
    "author": "賀鑄",
    "paragraphs": [
      "揚舲瓜步背瓜洲，底處孤亭是玉鈎。",
      "蠟燭有心啼別夜，布帆無恙到南州。",
      "黄華嘉節與何事，白髮故人分取愁。",
      "頼有滄江知客恨，長年西北望京流。"
    ],
    "added_time": "2026-01-03 01:49:51"
  },
  {
    "source_file": "poet.song.193000.json",
    "title": "寄李微之秘監三首  其一",
    "author": "岳珂",
    "paragraphs": [
      "引領蓬萊唐謫仙，湓江一別又經年。",
      "麟臺高躡三神路，狐筆方持千載權。",
      "罏裊新煙招我隠，驛催逸事仗誰傳。",
      "校旗猶識臨淮略，更待涼臺親簡編。"
    ],
    "added_time": "2026-01-03 01:49:58"
  },
  {
    "source_file": "poet.song.193000.json",
    "title": "讀劉琨傳",
    "author": "岳珂",
    "paragraphs": [
      "古來萬事無真實，頼有區區史筆存。",
      "士雅聞雞偶同被，至今起舞說劉琨。"
    ],
    "added_time": "2026-01-03 01:49:58"
  },
  {
    "source_file": "poet.song.201000.json",
    "title": "三和",
    "author": "劉克莊",
    "paragraphs": [
      "花籃果擔更噭呼，巾㡚絢爛車騎都。",
      "民多逐末少重本，神豈護短仍憑愚。",
      "厥初捧楬土與木，繼以刀割俄香塗。",
      "垂旒絕類河求弁，照乘得匪龍獻珠。",
      "嘗聞鄴令沉巫嫗，未必顧劭資髯奴。",
      "阮瞻著論現變怪，羅支送客逢揶揄。",
      "紛紛誅賄及編戶，往往求福于朽株。",
      "酒肉如山鼓笛譟，塵飛不見四達衢。",
      "世無孟子衛吾道，河汾先生亦聖徒。",
      "記蜡之俗通上古，舞雩之詠傳先儒。",
      "于時遊者未濫觴，操携不過卮與壺。",
      "廼今城郭盡衣錦，肯信田里寒無襦。",
      "譬如銀海偶生翳，忽逢金篦爲刮矑。",
      "又若衆人餔糟醉，壯哉欲以一手扶。",
      "餘力矢詩來挑戰，邾卑鄫陋素備無。",
      "明鬼首破異端惑，觀社兼奮直筆誅。",
      "夜出偏師斫其壘，以杖擊地何神乎。",
      "摧鋒始欲恣凌鑠，歛兵除戒無暴虐。",
      "靜思神理幽而玄，孰若孔道昜且較。",
      "更闌市罷欲棲烏，人出空巷堪羅爵。",
      "□□□□□□□，饗衆共烹君夫駮。",
      "□□□□□□□，□□□□□□樂。",
      "風調已兆王道行，霰集預占祥瑞數。",
      "先生置之勿復談，遂事往矣舟移壑。",
      "街頭新醅賤如水，孕魚可鱐蠔可剝。",
      "祝史懷肉厭苾芬，鄰翁邀飲任草惡。",
      "獨慙絕唱難追攀，如以美玉博鼠朴。"
    ],
    "added_time": "2026-01-03 01:49:59"
  },
  {
    "source_file": "poet.song.201000.json",
    "title": "次竹溪所和薛明府鏡中我詩三首  其二",
    "author": "劉克莊",
    "paragraphs": [
      "物我乖離果孰親，色空捏合本非真。",
      "金狨馬上慙窮相，玉鏡臺中識幻人。",
      "南北宗禪皆具眼，東西施貌各含顰。",
      "眉間一點元無喜，頰上三毛豈有神。"
    ],
    "added_time": "2026-01-03 01:49:59"
  },
  {
    "source_file": "poet.song.22000.json",
    "title": "城南春會",
    "author": "蔡襄",
    "paragraphs": [
      "陰雲薄薄地無塵，清曉城南集畫輪。",
      "睢苑即時裁雪霰，潁川連夜聚星辰。",
      "山眉帖漢晴光擬，鶑舌尋風碎語真。",
      "芳草有情迷謝客，落花無處問秦人。",
      "樽前莫厭歌醒耳，世上偏饒淚滿巾。",
      "嘉意未闌繁盛減，東皇底事惜殘春。"
    ],
    "added_time": "2026-01-03 01:50:15"
  },
  {
    "source_file": "poet.song.227000.json",
    "title": "安住寺道中",
    "author": "舒岳祥",
    "paragraphs": [
      "半村晴日烏鹽角，十里春谿雀李花。",
      "餠餌風來香冉冉，教人那得不思家。"
    ],
    "added_time": "2026-01-03 01:51:18"
  },
  {
    "source_file": "poet.song.237000.json",
    "title": "登六和塔",
    "author": "董嗣杲",
    "paragraphs": [
      "闌檻倚雲漢，身疑出上方。",
      "乾坤一指顧，吳越兩消亡。",
      "海接空江白，山分落日黄。",
      "伍胥遺恨在，秋草隔沙長。"
    ],
    "added_time": "2026-01-03 01:51:26"
  },
  {
    "source_file": "poet.song.63000.json",
    "title": "郊居與八弟無斁讀書",
    "author": "晁補之",
    "paragraphs": [
      "坐狂得世捐，作官故不了。",
      "十年未弛負，半世不黔竈。",
      "居然顔玉雪，及是鬢蓬葆。",
      "碧山已焚魚，白水初種稻。",
      "瓜區可深隠，圭竇便却埽。",
      "之子懷世資，行修名譽好。",
      "避人本愉恬，坐我亦枯槁。",
      "頃求田野處，政以城郭擾。",
      "常時啜仳別，幸爾晏言笑。",
      "如蘭豈異臭，覆瓿本均好。",
      "不懲范釜塵，尚作韓編盜。",
      "斲輪元戒疾，紵絮非病少。",
      "莞爾勸之休，怡然守而嫪。",
      "翻思南遷久，祇幸北歸早。",
      "三已令奚慍，四至卿誠巧。",
      "所欣顛木蘗，莫羨姣人瞭。",
      "同氣靡間言，它人闕忠告。",
      "貧居無酒肉，窮巷有探討。",
      "葵作飽蓬蓬，茗澆憂悄悄。",
      "長閑味更永，競進念已剿。",
      "目鴻天蒼蒼，夢蝶日杲杲。",
      "蘅皋美新雨，藜杖邈高蹈。",
      "營齋直新徑，創檻俯幽沼。",
      "架以我園檀，茨之子官草。",
      "優游聊卒歲，邂逅可同調。",
      "佩玉子終翔，菟裘我方老。",
      "囊中餐玉法，櫪上追風驃。",
      "能知面不靦，未用心如攪。",
      "平生夔契慕，晚歲瞿聃妙。",
      "但欲入林深，子來應問道。"
    ],
    "added_time": "2026-01-03 01:51:32"
  },
  {
    "source_file": "poet.song.63000.json",
    "title": "次韵答葉學古",
    "author": "晁補之",
    "paragraphs": [
      "昔我遊武林，值子長江頭。",
      "我時方南轅，子亦將西舟。",
      "相見兩大笑，典衣上高樓。",
      "樓高不知暑，五月凝清秋。",
      "環觀四山明，俯視萬井稠。",
      "喧喧市中人，日暮歌吹浮。",
      "忘形與子飲，一醉餘無謀。",
      "湖上荷花生，黄鸝飛柳洲。",
      "翻然搖兩槳，下上逐輕鷗。",
      "不覺脫塵世，自謂逍遥遊。",
      "晚訪城隅寺，竹林森如幬。",
      "斫薪煮山茗，萧洒破百憂。",
      "脚懶厭廛闠，五日成淹留。",
      "肅肅太史家，門闌閑且幽。",
      "荒亭蔭疏桐，雀鬭聞啾啁。",
      "其人絕世賢，揶揄困時流。",
      "唯我與吾子，大軸更往投。",
      "幸聞一諾榮，不受萬戶侯。",
      "誰言王母桃，方朔不得偷。",
      "未幾子告別，西賓帝王州。",
      "吳船風雨夜，送子不勝愁。",
      "八月子獻書，高談夏商周。",
      "惜哉天下馬，驪牡煩推求。",
      "我濫鄉老薦，麻衣望前旒。",
      "愧非鳴鳳祥，斥去還林丘。",
      "三月我度江，子行窮海陬。",
      "相望遂乖隔，慨歎不自休。",
      "逆旅善辱人，虛激韓娥謳。",
      "操瑟立齊門，乃反怨不收。",
      "嗟哉子與我，不幸斯人儔。",
      "有客道閩吳，書詩眷綢繆。",
      "開緘恍自失，但覺膽氣遒。",
      "有如飲貪泉，海貨溢兩眸。",
      "子詩益加富，我句猶能裒。",
      "春禽與秋蟲，引腹聊相酬。"
    ],
    "added_time": "2026-01-03 01:51:32"
  },
  {
    "source_file": "poet.song.158000.json",
    "title": "送陳君舉舍人東歸",
    "author": "樓鑰",
    "paragraphs": [
      "皇天生人物，千載非偶然。",
      "沖和兼萬人，始得一英賢。",
      "夫君乃其人，人一己百千。",
      "飛黄欲追風，況復勤著鞭。",
      "文陣蚤奔放，氣欲摩青天。",
      "短褐東海瀕，名貫牛斗躔。",
      "聞道更獨早，自言若隊淵。",
      "出登龍虎榜，徑上鵷鷺聯。",
      "中閒幾流落，清湘窮泝沿。",
      "白首始爲郎，一見意已傳。",
      "登瀛上麟臺，授簡游兔園。",
      "擢爲柱下史，遂居紫微垣。",
      "去天真尺五，朝綱頼扶顛。",
      "龍樓缺問寢，萬口爭進言。",
      "惟君最勇決，螭頭屢直前。",
      "危言破人膽，三進加勤拳。",
      "天高聽亦高，歸袂何翩翩。",
      "高風激頹波，同列空慙顔。",
      "君雖未必去，一去勝九遷。",
      "我欲留孔戣，有懷不得專。",
      "況我自欲去，何心挽歸船。",
      "嗟我生何爲，與君幸齊年。",
      "先後才九日，相與同氣然。",
      "幾年苦契闊，班心忽差肩。",
      "判花同代庖，君思如湧泉。",
      "上房草數制，下房時一篇。",
      "一篇輒高妙，隗始媿余先。",
      "春秋隠公傳，國史建隆編。",
      "周官授大旨，所得俱未全。",
      "聚散不可料，餞別滄江邊。",
      "君將處於陵，我耕綿上田。",
      "君行毋疾驅，中途恐傳宣。",
      "不然遂成別，孤帆渺風煙。",
      "夢魂不可制，隨君墮中川。"
    ],
    "added_time": "2026-01-03 01:51:50"
  },
  {
    "source_file": "poet.song.72000.json",
    "title": "奉陪李安上主簿游秋屏閣",
    "author": "洪朋",
    "paragraphs": [
      "春風忽然滿天地，籃輿便作城北行。",
      "招提古臺極灑落，况迺萬物皆欣榮。",
      "梅花萬點真可惜，柳條弄色如含情。",
      "初筵便飽李侯德，揮犀河漢倒空碧。",
      "連山向晚更嫵媚，落日澄江青黛色。",
      "嫦娥冰鏡挂天闕，共照清罇情屢極。",
      "諸公推轂鍾王間，醉墨淋漓滿僧壁。",
      "歸與不知所如往，但覺清風生兩腋。"
    ],
    "added_time": "2026-01-03 01:51:53"
  },
  {
    "source_file": "poet.song.208000.json",
    "title": "兩溪",
    "author": "唐士恥",
    "paragraphs": [
      "矧今兩溪間，溪間足風物。",
      "水清石泚泚，林橫山兀兀。",
      "春日鳴倉庚，夏夜風月清。",
      "秋畆金穎秀，冬洲暮雪平。",
      "比爲二皇所旁薄，赤松屹立羊縱橫。",
      "叱石而興真戯耳，可羨人家好弟兄。",
      "西則三洞足仙靈，奇哉石穴聲鏗鏗。",
      "瀑泉噴寫資照耀，儼如冰蠶之所成。",
      "夕陽斜带九華度，何媿芙蓉崢且嶸。",
      "鼎湖遥望在其東，翠氣鬰鬰初日爭。",
      "或資登覽逸杖屨，或供睇望煩留情。",
      "山川如此足所産，所産足以冠羣英。",
      "聖明常重育才地，遴選鴻儒爲博士。",
      "儻膺是選真出羣，禮樂詩書四不悖。",
      "有如孔門來不拒，迪以至理滋無外。",
      "將見吳邦如魯國，魯多君子非虛僞。",
      "我公未期年，弦歌溢民編。",
      "論其淑吾邦，不爲淹巨賢。",
      "旦夕會詔至，四大豈在邊。"
    ],
    "added_time": "2026-01-03 01:52:10"
  },
  {
    "source_file": "poet.song.208000.json",
    "title": "詠史",
    "author": "唐士恥",
    "paragraphs": [
      "明皇固英主，開元天下昌。",
      "如何林甫輩，得産無盡殃。",
      "國色真國色，多惑四海慝。",
      "華清宮裏人如玉，解喚胡雛起東北。",
      "以此策明妃，遠嫁猶爲遲。",
      "冤哉毛延壽，盡忠人不知。"
    ],
    "added_time": "2026-01-03 01:52:10"
  },
  {
    "source_file": "poet.song.208000.json",
    "title": "題彭紹墨",
    "author": "唐士恥",
    "paragraphs": [
      "彭紹之墨玄又玄，問誰得法託之仙。",
      "凌烟膠漆有三昧，魯直之什曹洞禪。",
      "我欲大振獅子吼，直恐驚翻龍象筵。",
      "紛紛是事但且置，一言爲語千金廉。",
      "唐人五字魂遶天，箕歛四大歸新篇。",
      "空餘句法落寰海，豆萁不覺相熬煎。",
      "中原可復墨可黔，鬢絲白髮知何年。"
    ],
    "added_time": "2026-01-03 01:52:10"
  },
  {
    "source_file": "poet.song.208000.json",
    "title": "代人上謝丞相生朝",
    "author": "唐士恥",
    "paragraphs": [
      "聞說中元生上相，萊公勳業無以尚。",
      "陰爲月兮月爲臣，清光欲滿銀蕩蕩。",
      "銀光蕩蕩翻未奇，未若新弦初上時。",
      "堯蓂鼎來方十枝，韜藏萬斛冰雪輝。",
      "萊公比公應少歉，初度差公四日期。"
    ],
    "added_time": "2026-01-03 01:52:10"
  },
  {
    "source_file": "poet.song.208000.json",
    "title": "鳳山逸士周遇仙謠",
    "author": "唐士恥",
    "paragraphs": [
      "信雲步謁洞霄宮，飯罷從游西復東。",
      "唇笛嘯時吹白日，詩腸開處嚼清風。",
      "兀兀騰騰心了足，灣灣屈屈水欹曲。",
      "玲瓏綠影萬株松，瀟灑清空二畝竹。",
      "天風吹泉飛雪花，溪石漱玉磨銀牙。",
      "白雲破碎漏天碧，青靄牽連遮日華。",
      "玉溜幾聲鳴綠薺，金藤千尺走青蛇。",
      "羊腸蟠路上天去，鹿角枯槎連日墜。",
      "一雙素足已昇騰，萬頃紅霞留不住。",
      "擘破青空見太清，飛連寶殿非凡成。",
      "水晶樓閣奏金韻，翡翠簾櫳振佩聲。",
      "白雪翩翻霜鶴舞，綵雲縹緲花鸞鳴。",
      "中有真人鼎玉立，晴光閃電瓊波溢。",
      "笑整霓裳曳絳霞，紅雲影裏輕相挹。",
      "琳琅清徹語希夷，嚼玉吐瓊聲不移。",
      "素手擘開碧玉匣，青空飛出丹虹蜺。",
      "蟠摇活走遶天闕，衝透太虛光皎潔。",
      "須臾直上紫霄中，寶篆飛騰羅日月。",
      "影摇六合金色光，丹鳳對躍蒼龍驤。",
      "回頭指點青空裏，玉籙丹臺已籍紀。",
      "低頭招手令向前，漏泄天機歛不已。",
      "等閒贈我赭丹砂，行滿功成歸我家。",
      "天上逍遥多快樂，人間紛擾無垠涯。",
      "丹砂接得便吞了，回首雲軿俱杳杳。",
      "樓閣烟霞景萬般，一時不見青天曉。",
      "世人世人知不知，既知何必生遲疑。",
      "早求一闢大羅月，千古萬古生光輝。",
      "人生在世空汩沒，自從形骸朽膚骨。",
      "爲求名利不閒心，名利既來心恍惚。",
      "何不煉內丹絕外物，笑著雲衣傲朱紱。",
      "靈丹養就出神爐，慧劍飛騰超月窟。",
      "且無俗事更關心，一段光明耀古今。",
      "聲迹超騰青嶂外，影形飛入白雲深。",
      "脚跟不點紅塵起，指甲時挑碧玉琴。",
      "莫道神仙無實語，世間幾箇是知音。"
    ],
    "added_time": "2026-01-03 01:52:10"
  },
  {
    "source_file": "poet.tang.20000.json",
    "title": "峽哀 十",
    "author": "孟郊",
    "paragraphs": [
      "梟鴟作人語，蛟虯吸水波。",
      "能于白日間，諂欲晴風和。",
      "駭智蹶衆命，蘊腥布深蘿。",
      "齒泉無底貧，鋸涎在處多。",
      "仄樹鳥不巢，踔𨃚猿相過。",
      "峽哀不可聽，峽怨其奈何。"
    ],
    "added_time": "2026-01-03 01:52:24"
  },
  {
    "source_file": "poet.song.97000.json",
    "title": "雪晴",
    "author": "王洋",
    "paragraphs": [
      "牆角寒梅未試鹽，熬波何事被凝嚴。",
      "解教爐火添餘燼，似妬陽烏到短簷。",
      "幽谷但期回暖律，交光何用映疏簾。",
      "朝来一掃窮陰處，先照群峰最上尖。"
    ],
    "added_time": "2026-01-03 01:52:43"
  },
  {
    "source_file": "poet.song.183000.json",
    "title": "謁江州易彥章",
    "author": "度正",
    "paragraphs": [
      "經帷諫閣竟云何，且著蓮花峰下麽。",
      "書院凄凉安處問，廬山突兀爲誰高。",
      "依依松柏經年好，泛泛鶑花逐日過。",
      "萬世清芬懸日月，元來得失一毫毛。"
    ],
    "added_time": "2026-01-03 01:52:52"
  },
  {
    "source_file": "poet.song.105000.json",
    "title": "陪德久出郊",
    "author": "李處權",
    "paragraphs": [
      "北客南征歲欲陰，經行始滿愛山心。",
      "霜溪見石如清洛，煙樹参雲似故林。",
      "昨日喜傳黄屋信，餘生怕聼白頭吟。",
      "公歸問訊庵中老，隻履西來意淺深。"
    ],
    "added_time": "2026-01-03 01:53:06"
  },
  {
    "source_file": "poet.tang.31000.json",
    "title": "冬日寫懷",
    "author": "薛能",
    "paragraphs": [
      "幕府盡平蠻，客留戎閫間。",
      "急流霜夾水，輕靄日連山。",
      "設醴徒慙楚，爲郎未姓顏。",
      "斯文苦不勝，會擬老民間。"
    ],
    "added_time": "2026-01-03 01:53:57"
  },
  {
    "source_file": "poet.song.150000.json",
    "title": "謝儀真諸公",
    "author": "陳造",
    "paragraphs": [
      "十幅擬掛東風蒲，衆賢好事爭挽裾。",
      "盍不一笑留斯須，咄嗟而具成燕胥。",
      "僊醴湛湛白玉壺，篆烟褭褭黄金爐。",
      "駢集水豢羅山膚，彼姝者子不待呼。",
      "韈塵相携來坐隅，炯然皓齒明眸俱。",
      "含宮吮羽纍貫珠，移柱品索鳳將雛。",
      "詼笑盡略世謭拘，諸賢堂堂吏而儒。",
      "才猷聲稱雄萬夫，慰藉傾倒向老迂。",
      "風義已與古并驅，况把樂事分窮塗。",
      "衰顔得酒失槁枯，暫容二子相映朱。",
      "尚憶扶醉下筍輿，江灘人聲雜鴈鳧。",
      "一歡轉頭墮空虛，此歡欲繼良難圖。",
      "周旋四賢偕兩姝，此人此日吾知無。"
    ],
    "added_time": "2026-01-03 01:54:42"
  },
  {
    "source_file": "poet.tang.4000.json",
    "title": "感遇詩三十八首 三十六",
    "author": "陳子昂",
    "paragraphs": [
      "浩然坐何慕，吾蜀有峨眉。",
      "念與楚狂子，悠悠白雲期。",
      "時哉悲不會，涕泣久漣洏。",
      "夢登綏山穴，南采巫山芝。",
      "探元觀羣化，遺世從雲螭。",
      "婉變時永矣，感悟不見之。"
    ],
    "added_time": "2026-01-03 01:55:11"
  },
  {
    "source_file": "poet.song.218000.json",
    "title": "至霅白莞澤步入唐村",
    "author": "衛宗武",
    "paragraphs": [
      "舍舟而從陸，邐迤步巑岏。",
      "綠畦平野寬，青嶂四面還。",
      "春容千萬狀，平挹跬步間。",
      "行行二十里，窈窕入我山。",
      "故山迎故人，禽鳥俱懽顔。",
      "清泉響琚珮，列峰擁髻鬟。",
      "回視塵囂廛，相去隔幾關。",
      "幽谷多白雲，可與相對閒。",
      "不妨自吟哦，但恐好句慳。",
      "更須窮勝事，尚喜兩脚頑。",
      "皇皇欲何之，並遊當忘還。"
    ],
    "added_time": "2026-01-03 01:55:29"
  },
  {
    "source_file": "poet.song.115000.json",
    "title": "次韻張臺法元日書事",
    "author": "史浩",
    "paragraphs": [
      "好事東君不憚勞，點妝梅柳見才高。",
      "盡輸好景資元日，故遣清齎屬我曹。",
      "錦繡忽貽新筆墨，瓊瑶無以報瓜桃。",
      "春風染徧西湖綠，且滌金杯共漱醪。"
    ],
    "added_time": "2026-01-03 01:55:42"
  },
  {
    "source_file": "poet.tang.21000.json",
    "title": "四皓廟",
    "author": "元稹",
    "paragraphs": [
      "巢由昔避世，堯舜不得臣。",
      "伊呂雖急病，湯武乃可君。",
      "四賢胡爲者，千載名氛氳。",
      "顯晦有遺迹，前後疑不倫。",
      "秦政虐天下，黷武窮生民。",
      "諸侯戰必死，壯士眉亦嚬。",
      "張良韓孺子，椎碎屬車輪。",
      "遂令英雄意，日夜思報秦。",
      "先生相將去，不復嬰世塵。",
      "雲卷在孤岫，龍潛爲小鱗。",
      "秦王轉無道，諫者鼎鑊親。",
      "茅焦脫衣諫，先生無一言。",
      "趙高殺二世，先生如不聞。",
      "劉項取天下，先生游白雲。",
      "海內八年戰，先生全一身。",
      "漢業日已定，先生名亦振。",
      "不得爲濟世，宜哉爲隱淪。",
      "如何一朝起，屈作儲貳賓。",
      "安存孝惠帝，摧顇戚夫人。",
      "舍大以謀細，虯盤而蠖伸。",
      "惠帝竟不嗣，呂氏禍有因。",
      "雖懷安劉志，未若周與陳。",
      "皆落子房術，先生道何屯。",
      "出處貴明白，故吾今有云。"
    ],
    "added_time": "2026-01-03 01:55:47"
  },
  {
    "source_file": "poet.song.8000.json",
    "title": "皇后閣端午帖子  其一",
    "author": "夏竦",
    "paragraphs": [
      "迎祥競獻雙條達，續壽初纒五色絲。",
      "共仰齋莊隆內訓，永觀蕃衍茂仙枝。"
    ],
    "added_time": "2026-01-03 01:55:59"
  },
  {
    "source_file": "poet.song.97000.json",
    "title": "即事",
    "author": "王洋",
    "paragraphs": [
      "官閑久愧叨祠廩，身幸真堪學種瓜。",
      "月給郡倉三斛米，日尋山路一川花。",
      "盤空婢去催燒笋，爐暖妻来趁焙茶。",
      "閲盡鄰僧閑况味，官供粥飯勝僧家。"
    ],
    "added_time": "2026-01-03 01:56:06"
  },
  {
    "source_file": "poet.song.15000.json",
    "title": "次韻和永叔夜坐鼓琴有感二首  其一",
    "author": "梅堯臣",
    "paragraphs": [
      "夜坐彈玉琴，琴韻與指隨。",
      "不辭再三彈，但恨世少知。",
      "知公愛陶潛，全身衰弊時。",
      "有琴不安絃，與俗異所爲。",
      "寂然得真趣，乃至無言期。"
    ],
    "added_time": "2026-01-03 01:56:43"
  },
  {
    "source_file": "poet.song.15000.json",
    "title": "李尚書挽詞二首  其二",
    "author": "梅堯臣",
    "paragraphs": [
      "伊水西頭月，青山北脚雲。",
      "夜臺無復曉，陰嶺有時熏。",
      "龍劍雙埋沒，庭蘭竟鬰芬。",
      "不知門下客，誰刻道傍文。"
    ],
    "added_time": "2026-01-03 01:56:43"
  },
  {
    "source_file": "poet.song.55000.json",
    "title": "次韵黄魯直晁堯民游馬頰歸",
    "author": "李之儀",
    "paragraphs": [
      "洋洋引天津，湍悍誰爲寫。",
      "謀臧神所勞，穹築限修野。",
      "緬懷二三子，感物寓土苴。",
      "卯飲束貂裘，指顧來其下。",
      "霜風面欲黎，踉蹌倚羸馬。",
      "一笑等飛雲，吾生竟何者。"
    ],
    "added_time": "2026-01-03 01:57:15"
  },
  {
    "source_file": "poet.song.55000.json",
    "title": "次韵晁堯民黄魯直蘇子瞻同賦半粲字韵十往返而不倦者",
    "author": "李之儀",
    "paragraphs": [
      "耿耿萬里心，振衣常夜半。",
      "明星當戶高，仰首每自嘆。",
      "是身固虛空，殆將等閒玩。",
      "永懷一寸光，有之詎能散。",
      "南山富蕨薇，采采寧待伴。",
      "不媿郢中曲，誰報青玉案。",
      "千載北窗風，鄭聲何可亂。",
      "子職若崎嶇，垢指寧與盥。",
      "我慙老更拙，欲和知良難。",
      "但能襲餘塵，未易窺重關。",
      "路年與君俱，纔此意少寬。",
      "奈何捨我去，鴻鵠隨騫摶。",
      "岑樓起膚寸，萬仞始一拳。",
      "知君未易量，願君更加餐。",
      "親髮日益白，何以爲親懽。",
      "以義不以時，吾君正求賢。",
      "只欠明光宮，峨峨望君冠。"
    ],
    "added_time": "2026-01-03 01:57:15"
  },
  {
    "source_file": "poet.song.55000.json",
    "title": "寄范七平凉有一優者頗相似每見即與從容聊遣吾思之不能已也",
    "author": "李之儀",
    "paragraphs": [
      "吾友范君誼，宛似丘遲詩。",
      "點綴花映草，草長鶑亂飛。",
      "詠詩知吾人，因人想其詩。",
      "不知胸中寬，西域方鞭笞。",
      "昔爲守禦策，堅壁不容錐。",
      "今作進討計，萬里入鼓鼙。",
      "相從惜日短，既別恨見遲。",
      "雖無老成人，彷彿頰頳兒。",
      "每見挽手語，問我將何爲。",
      "我非濁子者，我友實似之。",
      "典刑不可見，況復堂上奇。",
      "邊城氣候晚，四月猶夾衣。",
      "青燈照冷坐，素目披重帷。",
      "孤懷苦蕭屑，人事終難期。",
      "何當命典刑，一笑相淋漓。"
    ],
    "added_time": "2026-01-03 01:57:15"
  },
  {
    "source_file": "poet.song.55000.json",
    "title": "浴",
    "author": "李之儀",
    "paragraphs": [
      "靜坐已十日，聊復資一浴。",
      "我髮不滿梳，安得別置沐。",
      "浴暖連頭澆，快哉如出谷。",
      "我生本離垢，妄念即桎梏。",
      "外物强扶持，何異雨中竹。",
      "亦不無雨愧，亦不有雨足。",
      "森森自然往，無榮亦無辱。",
      "振衣步空庭，又見黄粱熟。",
      "進退葵何從，晨羞詎宜緩。",
      "叩齒感莧史，虛心豈魚貫。",
      "乃知抱關者，俯首固非懦。",
      "烈日下嚴霜，盃水沃熾炭。",
      "物理自回旋，何方即吾館。",
      "年來老頓逼，四月未覺煖。",
      "勉力更無念，已矣見此粲。"
    ],
    "added_time": "2026-01-03 01:57:15"
  },
  {
    "source_file": "poet.song.55000.json",
    "title": "第六郭將求詩久未暇今以寄之",
    "author": "李之儀",
    "paragraphs": [
      "烏延一揮手，歲月如奔流。",
      "誰知頭半白，重見須雙虬。",
      "面冷龐一鐵，氣雄吞九州。",
      "門庭外雖設，毫髮終無留。",
      "此時可見者，如君實難求。",
      "人固不易親，而我獨見酬。",
      "半年話疇昔，論極非謬悠。",
      "但云置是事，可質爲冥幽。",
      "功名本何爲，入手如上鈎。",
      "我每壯其言，心肯屢回頭。",
      "別來已七月，悵望逾三秋。",
      "近聞復來此，只尺不相投。",
      "元戎奉天討，知與造化謀。",
      "化城兩馳突，直控咽與喉。",
      "乂斬萬餘級，少快姑蹔休。",
      "此銳且就養，彼生豈容偷。",
      "君謂乃吾射，含笑纏臂鞲。",
      "今秋取天祁，明年入興州。",
      "遂復都護府，再見萬里遊。",
      "汾陽異世勳，子政如綴旒。",
      "未或便相襲，且作仲升侯。"
    ],
    "added_time": "2026-01-03 01:57:15"
  },
  {
    "source_file": "poet.tang.31000.json",
    "title": "酬曹侍御見寄",
    "author": "薛能",
    "paragraphs": [
      "儒道苦不勝，邇來惟慕禪。",
      "觸途非巧者，於世分沈然。",
      "要地羞難入，閑居鈍更便。",
      "清和挑菜食，悶寂閉花眠。",
      "累遣期拋俸，機忘怕與權。",
      "妨春愁筦榷，響夜憶林泉。",
      "匪石從遭刖，殊膏枉被煎。",
      "討論唯子厚，藏退合吾先。",
      "舊製羣英伏，來章六義全。",
      "休旬一擬和，鄉思亂情田。"
    ],
    "added_time": "2026-01-03 01:57:45"
  },
  {
    "source_file": "poet.song.177000.json",
    "title": "偶成  其六",
    "author": "韓淲",
    "paragraphs": [
      "梅黄雨細柳花風，渾在鶑啼燕語中。",
      "流水高山元不惡，短籬破屋爲無窮。"
    ],
    "added_time": "2026-01-03 01:57:47"
  },
  {
    "source_file": "poet.song.193000.json",
    "title": "無題",
    "author": "岳珂",
    "paragraphs": [
      "秋水芙蓉試早粧，半軒微雨灑鴛鴦。",
      "細腰正欠酬金餠，奮翼何堪卸玉梁。",
      "髮鬒釵橫人在牖，繩低斗轉月侵床。",
      "無情花影雲來去，都做一天風露涼。"
    ],
    "added_time": "2026-01-03 01:57:54"
  },
  {
    "source_file": "poet.song.72000.json",
    "title": "春雨戲趙立之",
    "author": "洪朋",
    "paragraphs": [
      "花枝欲動濡須塢，無頼春風吹小雨。",
      "如隨蝴蝶夢中翻，愁向垂楊堤上度。",
      "聞道君家種逸香，婆娑紫艷占年芳。",
      "何當麗日濃花氣，亂插佳人翡翠梁。"
    ],
    "added_time": "2026-01-03 01:57:54"
  },
  {
    "source_file": "poet.song.72000.json",
    "title": "記夢",
    "author": "洪朋",
    "paragraphs": [
      "疇昔之夢非想因，倏欻遊遨出無垠。",
      "旁日挾月超崑崙，虛無上下列宿分。",
      "絳氣鬰靄玄都門，萬靈呵護靜不喧。",
      "中有蘂珠玉宸君，再拜問道受七言。",
      "故知要妙可不煩，離宮閣道多往還。",
      "衆真差池玉鍊顔，雲衣霞裙絳纛幡。",
      "顧我如舊笑軒軒，問我不歸何由緣。"
    ],
    "added_time": "2026-01-03 01:57:54"
  },
  {
    "source_file": "poet.tang.39000.json",
    "title": "送人歸南中",
    "author": "張蠙",
    "paragraphs": [
      "有家誰不別，經亂獨難尋。",
      "遠路波濤惡，窮荒雨霧深。",
      "燒驚山象出，雷觸海鼇沉。",
      "爲問南遷客，何人在瘴林。"
    ],
    "added_time": "2026-01-03 01:58:33"
  },
  {
    "source_file": "poet.song.245000.json",
    "title": "和子野  其二",
    "author": "仇遠",
    "paragraphs": [
      "此日始生日，避喧作溪行。",
      "出門阻風雪，僕瘁馬亦驚。",
      "歸卧春一窗，隔窗聽雪聲。",
      "擁衾守藥鼎，客至慵出迎。",
      "顔色日已老，何由得青精。",
      "未能歌雪兒，聊復呼麴生。",
      "夢中遊西園，一壺梅下傾。"
    ],
    "added_time": "2026-01-03 01:58:35"
  },
  {
    "source_file": "poet.song.22000.json",
    "title": "寒食樂詞",
    "author": "蔡襄",
    "paragraphs": [
      "皇州令節已藏烟，帝渥乘時錫廣筵。",
      "和氣去添春色重，恩光來助日華鮮。",
      "千聲鳳吹朱門裏，一番花香穀雨前。",
      "更喜簪裳嘉宴日，親逢干羽治平年。"
    ],
    "added_time": "2026-01-03 01:58:42"
  },
  {
    "source_file": "poet.song.105000.json",
    "title": "題錢德載雙清堂",
    "author": "李處權",
    "paragraphs": [
      "誰識堂堂忠懿孫，至今人物典刑存。",
      "頗同陶令辭蓮社，但學龎公隠鹿門。",
      "醉枕泉香分石脈，吟窗樹老出雲根。",
      "喜携自有東山妓，好事寧無北海樽。",
      "服食方依煉丹井，躋攀莫近洗頭盆。",
      "秋風百本籬邊菊，夜月三號澗下猿。",
      "未怪頻穿康樂屐，可須多羡辟疆園。",
      "題詩我愧詞源涸，作記渠能學海翻。",
      "亂後煙霞真得計，靜中丘壑要重論。",
      "十年殺氣纒伊洛，回首吾廬正斷魂。"
    ],
    "added_time": "2026-01-03 01:59:06"
  },
  {
    "source_file": "poet.tang.42000.json",
    "title": "寄從兄憲兼示二弟",
    "author": "徐鉉",
    "paragraphs": [
      "別路吳將楚，離憂弟與兄。",
      "斷雲驚晚吹，秋色滿孤城。",
      "信遠鴻初下，鄉遙月共明。",
      "一枝棲未穩，迴首望三京。"
    ],
    "added_time": "2026-01-03 02:00:02"
  },
  {
    "source_file": "poet.tang.42000.json",
    "title": "附書與鍾郎中因寄京妓越賓",
    "author": "徐鉉",
    "paragraphs": [
      "暮春橋下手封書，寄向江南問越姑。",
      "不道諸郎少歡笑，經年相別憶儂無。"
    ],
    "added_time": "2026-01-03 02:00:02"
  },
  {
    "source_file": "poet.tang.42000.json",
    "title": "代鍾答",
    "author": "徐鉉",
    "paragraphs": [
      "一幅輕綃寄海濱，越姑長感昔時恩。",
      "欲知別後情多少，點點憑君看淚痕。"
    ],
    "added_time": "2026-01-03 02:00:02"
  },
  {
    "source_file": "poet.tang.42000.json",
    "title": "亞元舍人不替深知猥貽佳作三篇清絕不敢輕酬因爲長歌聊以爲報未竟復得子喬校書示問故兼寄陳君庶資一笑耳",
    "author": "徐鉉",
    "paragraphs": [
      "海陵城裏春正月，海畔朝陽照殘雪。",
      "城中有客獨登樓，遙望天邊白銀闕。",
      "白銀闕下何英英，雕鞍繡轂趨承明。",
      "閶門曉闢旌旗影，玉墀風細佩環聲。",
      "此處追飛皆俊彥，當年何事容疵賤。",
      "懷鉛晝坐紫微宮，焚香夜直明光殿。",
      "王言簡靜官司閑，朋好殷勤多往還。",
      "新亭風景如東洛，邙嶺林泉似北山。",
      "光陰暗度盃盂裏，職業未妨談笑間。",
      "有時邀賓復攜妓，造門不問都非是。",
      "酣歌呌笑驚四鄰，賦筆縱橫動千字。",
      "任他銀箭轉更籌，不怕金吾司夜吏。",
      "可憐諸貴賢且才，時情物望兩無猜。",
      "伊余獨稟狂狷性，褊量多言仍薄命。",
      "吞舟可漏豈無恩，負乘自貽非不幸。",
      "一朝削跡爲遷客，旦暮青雲千里隔。",
      "離鴻別雁各分飛，折柳攀花兩無色。",
      "盧龍渡口問迷津，瓜步山前送暮春。",
      "白沙江上曾行路，青林花落何紛紛。",
      "漢皇昔幸回中道，極目牛羊臥芳草。",
      "舊宅重游盡隟荒，故人相見多衰老。",
      "禪智寺，山光橋，風瑟瑟兮雨蕭蕭。",
      "行盃已醒殘夢斷，征途未極離魂消。",
      "海陵郡中陶太守，相逢本是隨行舊。",
      "乍申拜起已開眉，却問辛勤還執手。",
      "精廬水榭最清幽，一稅征車聊駐留。",
      "閉門思過謝來客，知恩省分寬離憂。",
      "郡齋勝境有後池，山亭菌閣互參差。",
      "有時虛左來相召，舉白飛觴任所爲。",
      "多才太守能撾鼓，醉送金船間歌舞。",
      "酒酣耳熱眼生花，暫似京華歡會處。",
      "歸來旅館還端居，清風朗月夜窗虛。",
      "駸駸流景歲云暮，天涯望斷故人書。",
      "春來憑檻方歎息，仰頭忽見南來翼。",
      "足繫紅箋墮我前，引頸長鳴如有言。",
      "開緘試讀相思字，乃是多情喬亞元。",
      "短韻三篇皆麗絕，小梅寄意情偏切。",
      "金蘭投分一何堅，銀鉤置袖終難滅。",
      "醉後狂言何足奇，感君知己不相遺。",
      "長卿曾作美人賦，玄成今有責躬詩。",
      "報章欲託還京信，筆拙紙窮情未盡。",
      "珍重芸香陳子喬，亦解貽書遠相問。",
      "寧須買藥療羈愁，只恨無書消鄙吝。",
      "游處當時靡不同，歡娛今日兩成空。",
      "天子尚應憐賈誼，時人未要嘲楊雄。",
      "曲終筆閣緘封已，翩翩驛騎行塵起。",
      "寄向中朝謝故人，爲說相思意如此。"
    ],
    "added_time": "2026-01-03 02:00:02"
  },
  {
    "source_file": "poet.tang.42000.json",
    "title": "送蒯司錄歸京",
    "author": "徐鉉",
    "paragraphs": [
      "早年聞有蒯先生，二十餘年道不行。",
      "抵掌曾論天下事，折腰猶悟俗人情。",
      "老還上國歡娛少，貧聚歸資結束輕。",
      "遷客臨流倍惆悵，冷風黃葉滿山城。"
    ],
    "added_time": "2026-01-03 02:00:02"
  },
  {
    "source_file": "poet.song.55000.json",
    "title": "端午睡起和韵",
    "author": "李之儀",
    "paragraphs": [
      "豈復記佳節，飽食睡亭午。",
      "雖不負此身，倦聽亦良苦。",
      "念初入此門，只作十日數。",
      "那知如忍炎，倏爾到角黍。",
      "本非來質秦，蓋異行怨楚。",
      "端爲城旦拘，獨與縲紲語。",
      "深坑偶未埋，大鑊僅逃煮。",
      "凈持諸願力，妙地叩初祖。",
      "會當縱奔鹿，遂與搏猛虎。",
      "蹇余愧平生，何適非齟齬。"
    ],
    "added_time": "2026-01-03 02:00:11"
  },
  {
    "source_file": "poet.song.97000.json",
    "title": "聞沈氏小亭欲往主人辭出先聞趙丞相嘗遊",
    "author": "王洋",
    "paragraphs": [
      "籬橫地狹曲相裁，倦掃殘花長綠苔。",
      "連榭似聞兼靜雅，閑情暫欲洗塵埃。",
      "料將春色供家用，那有芳尊爲客開。",
      "怪見門前少車馬，多因只要相公來。"
    ],
    "added_time": "2026-01-03 02:00:22"
  },
  {
    "source_file": "poet.song.15000.json",
    "title": "送雷太簡知虢州",
    "author": "梅堯臣",
    "paragraphs": [
      "牛車讀古書，少作游秦客。",
      "一朝起爲郎，華省何赫赫。",
      "若有南山雲，時時生枕席。",
      "雲潤不益老，呼吸乘間隙。",
      "抱痾初駭聞，既愈頼藥石。",
      "遂請虢太守，虢事簡且適。",
      "况有三堂存，韓詩猶可覿。",
      "永歌復飲酒，東平希阮籍。"
    ],
    "added_time": "2026-01-03 02:00:27"
  },
  {
    "source_file": "poet.song.15000.json",
    "title": "送李閣使知冀州",
    "author": "梅堯臣",
    "paragraphs": [
      "騕褭黄金絡，春風北渡河。",
      "將軍守漢法，壯士發燕歌。",
      "綠水塘蒲短，晴天塞雁多。",
      "家聲復年少，矍鑠笑廉頗。"
    ],
    "added_time": "2026-01-03 02:00:27"
  },
  {
    "source_file": "poet.song.14000.json",
    "title": "依韻和原甫省中松石畫壁",
    "author": "梅堯臣",
    "paragraphs": [
      "山林與城闕，事物不相對。",
      "唯聞秉道義，所處無內外。",
      "趨煩而毀靜，此理乃俗輩。",
      "昔有天下賢，喜得名筆會。",
      "買粉塗南牆，松石生屋內。",
      "石怪如舂濤，松偃如起籟。",
      "畫來二十年，數偶未輒愛。",
      "罕親憑按顔，但覩抱犢背。",
      "雖當省闥嚴，晦昧欲何頼。",
      "今逢茂陵人，獨唱亦豪邁。"
    ],
    "added_time": "2026-01-03 02:00:47"
  },
  {
    "source_file": "poet.song.14000.json",
    "title": "依韻和原甫廳壁錢諫議畫蟹",
    "author": "梅堯臣",
    "paragraphs": [
      "諫議吳王孫，特畫水物具。",
      "至今圖寫名，不減南朝顧。",
      "濃淡一以墨，螯殻自有度。",
      "意將輕蔡謨，殆被蟛蜞誤。"
    ],
    "added_time": "2026-01-03 02:00:47"
  },
  {
    "source_file": "poet.song.63000.json",
    "title": "同楊希仲吳子進李希孝張景良北關納凉晚過大安寺",
    "author": "晁補之",
    "paragraphs": [
      "君不見少陵翁，昔時亦厭在泥滓，青鞋布襪翁自喜。",
      "上關流水入城來，青蘋之末風未已。",
      "駕言出游我無酒，張侯爲致尊中旨。",
      "可憐築室甯封池，下有千房并萬蕊。",
      "官曹十九民事聒，況乃坐堂環榜捶。",
      "揚波沐髮安在哉，我曹官冷奚不來。",
      "日長飛鳥困塌翼，龜出仰喙魚張腮。",
      "南箕不哆少女默，焦暍坐恐昆蟲猜。",
      "楊君嘗攬轡，獨出無把袂。",
      "古藏大般若，中天立華厦。",
      "同游得吳李，張子亦予社。",
      "登臨物色爲我豪，長空吹雨來蕭騷。",
      "原爲起伏河出沒，霧作吞吐山卑高。",
      "君不見幕中羣公府曹掾，清談接武金閨彥。",
      "平明趨府罷亭午，寧有食頃坐閒燕。",
      "我曹放意誠崛奇，王事鞅掌慙周詩。",
      "嵇康不堪章服裹，此事恐得通人嗤。",
      "李侯挽我未宜下，世間一笑如此寡。",
      "鄙夫敢慕從事賢，少日采薪勤兩肩。",
      "草玄亦投閣，醉者墜不愕。",
      "安能學丁君，高舉似黄鶴。",
      "一廛平生事，百壺中慮廓。",
      "且當俛仰宇宙間，子欲觀海須觀瀾，所思安在良阻艱。",
      "李侯有嘉意，語若繭緒曳。",
      "不應開口煩睥睨，愛身爲物太早計。"
    ],
    "added_time": "2026-01-03 02:00:55"
  },
  {
    "source_file": "poet.song.105000.json",
    "title": "雨止奉送制置侍郎王公",
    "author": "李處權",
    "paragraphs": [
      "已晴雲氣卻濛濛，坐見前山沒半峰。",
      "報道名卿謁丞相，不須行雨借蛟龍。"
    ],
    "added_time": "2026-01-03 02:00:59"
  },
  {
    "source_file": "poet.song.183000.json",
    "title": "輓史教授子正",
    "author": "度正",
    "paragraphs": [
      "獨抱遺經手不停，振衣藝苑自雷霆。",
      "文如曾子反居亞，才過高軒又短齡。",
      "共歎麒麟封白壤，喜看鴻鴈在青冥。",
      "慈顔莫作虛空想，西簡先生千字銘。"
    ],
    "added_time": "2026-01-03 02:01:02"
  },
  {
    "source_file": "poet.song.87000.json",
    "title": "張載揚言揚州燕子無屋可居即船爲巢命黄叔魚賦詩今年春余始見叔魚詩于宣城遂同賦",
    "author": "周紫芝",
    "paragraphs": [
      "塞北胡兒歸去日，揚州燕子却來時。",
      "空尋畫舸藏風雨，更爲傍人話别離。",
      "回首凄迷春水路，傷心零落舊巢泥。",
      "斜陽不見烏衣巷，一讀君詩淚欲垂。"
    ],
    "added_time": "2026-01-03 02:01:27"
  },
  {
    "source_file": "poet.song.87000.json",
    "title": "送吕右丞罷鎮宛陵",
    "author": "周紫芝",
    "paragraphs": [
      "漢室承平久，侯邦拱衛尊。",
      "勳華垂日月，展錯動乾坤。",
      "開闢規模大，紛更制作繁。",
      "民勞箕斂日，虜痛鑿空痕。",
      "鳴鏑侵榆塞，穹廬指鳯閽。",
      "羽書飛始急，魚鼎沸初渾。",
      "內禪皇圖遠，春宫曉日暾。",
      "羣妖悉葅醢，黄髪半騰鶱。",
      "公入登丞轄，忠稱自諌垣。",
      "論思知蹇蹇，屬意本元元。",
      "蠖濩資扶掖，奇庬力引援。",
      "犬羊盟易失，虎兕敵仍存。",
      "轉戰知何已，風塵忽再昏。",
      "倉皇趨帳殿，奔北弃弓鞬。",
      "傾日心應折，瞻天眼欲眢。",
      "徽音求太姒，基命本姜嫄。",
      "大物歸明辟，蒼生荷國恩。",
      "推符迎代邸，結綬擁堯軒。",
      "灞上真人出，塗山萬國奔。",
      "回天功不世，徙突事堪論。",
      "已復安西土，猶煩護北門。",
      "要須調鼎手，爲洗泣隅冤。",
      "萬杵堅城壘，千兵列戍屯。",
      "賊鋒憂寇鈔，原燎畏燒燔。",
      "坐嘯初何事，渠兇不足吞。",
      "持平本寛大，餘事到平反。",
      "論說波瀾闊，提攜禮數蕃。",
      "時懸徐孺榻，亦置穆生樽。",
      "有客安圭篳，忘機在鳥猿。",
      "疾馳看騕褭，妙琢愧璵璠。",
      "始下横經帳，還攀欲去轅。",
      "月樓空窈窕，風旆舞繽繙。",
      "竹帛勳猷著，絲綸詔冊温。",
      "磻溪未容老，琳館且辭煩。",
      "閟計今猶在，忠懷不易諼。",
      "白麻終拜相，左衽待稱藩。",
      "巨蠧消奸宄，良農植本根。",
      "抗章陳上策，補袞要嘉言。",
      "鎮薄敦流俗，疏壅究治源。",
      "微生有榮耀，洗眼在山樊。"
    ],
    "added_time": "2026-01-03 02:01:27"
  },
  {
    "source_file": "poet.song.87000.json",
    "title": "元素僻在草野羣盗縱横久不得問新作鼎來喜次其韻三首  其一",
    "author": "周紫芝",
    "paragraphs": [
      "兵氣纒滄海，斜陽入暮林。",
      "魂傷春落絮，淚濕晚啼禽。",
      "只有衣成結，渾無髪受簪。",
      "殘生已飄泊，老日更侵尋。"
    ],
    "added_time": "2026-01-03 02:01:27"
  },
  {
    "source_file": "poet.song.87000.json",
    "title": "元素僻在草野羣盗縱横久不得問新作鼎來喜次其韻三首  其二",
    "author": "周紫芝",
    "paragraphs": [
      "自失雲橋路，空傷烟樹林。",
      "天驕猶射月，青犢未成禽。",
      "尚怯矛頭米，空横柱後簪。",
      "春光無賴好，花落共誰尋。"
    ],
    "added_time": "2026-01-03 02:01:27"
  },
  {
    "source_file": "poet.song.87000.json",
    "title": "元素僻在草野羣盗縱横久不得問新作鼎來喜次其韻三首  其三",
    "author": "周紫芝",
    "paragraphs": [
      "近聞君隱處，茅屋带平林。",
      "但可占鳴犢，誰能黜展禽。",
      "書應藂浄几，塵已暗横簪。",
      "杖策終隨子，雲山上百尋。"
    ],
    "added_time": "2026-01-03 02:01:27"
  },
  {
    "source_file": "poet.song.193000.json",
    "title": "饅頭",
    "author": "岳珂",
    "paragraphs": [
      "幾年太學飽諸儒，餘伎猶傳笋蕨厨。",
      "公子彭生紅縷肉，將軍鐵杖白蓮膚。",
      "芳馨政可資椒實，粗澤何妨比瓠壺。",
      "老去齒牙辜大嚼，流涎聊合慰饞奴。"
    ],
    "added_time": "2026-01-03 02:01:30"
  },
  {
    "source_file": "poet.tang.20000.json",
    "title": "牧童詞",
    "author": "張籍",
    "paragraphs": [
      "遠牧牛，遶村四面禾黍稠。",
      "陂中飢烏啄牛背，令我不得戲壠頭。",
      "入陂草多牛散行，白犢時向蘆中鳴。",
      "隔堤吹葉應同伴，還鼓長鞭三四聲。",
      "牛牛食草莫相觸，官家截爾頭上角。"
    ],
    "added_time": "2026-01-03 02:01:41"
  },
  {
    "source_file": "poet.tang.30000.json",
    "title": "陪韋中丞宴扈都頭花園",
    "author": "趙嘏",
    "paragraphs": [
      "門下煙橫載酒船，謝家攜客醉華筵。",
      "尋花偶坐將軍樹，飲水方重刺史天。",
      "幾曲豔歌春色裏，斷行高鳥暮雲邊。",
      "分明聽得輿人語，願及行春更一年。"
    ],
    "added_time": "2026-01-03 02:01:52"
  },
  {
    "source_file": "poet.song.158000.json",
    "title": "送制帥林和叔歸",
    "author": "樓鑰",
    "paragraphs": [
      "使君一何清，鶴骨天與瘦。",
      "少年場屋聲，六藝飽芳漱。",
      "一行起作吏，所立已不苟。",
      "立朝凜大節，論事幾及霤。",
      "發言必體國，平正無矯揉。",
      "藜藿爲不採，風采照宇宙。",
      "出入有本末，眼見凡三就。",
      "來不爲苟合，薦召乃結綬。",
      "去亦不好高，三宿徐出晝。",
      "天官豈不貴，陳義堅素守。",
      "贛川嘗報政，復來守鄞鄮。",
      "不求赫赫名，實出龔黄右。",
      "情僞千萬端，到眼輒空透。",
      "撫民過嬰兒，閭里息爭鬭。",
      "姦胥及强梗，時用霹靂手。",
      "人誦南山判，情通理亦究。",
      "六邑俱帖靜，稱贊不容口。",
      "律身至嚴冷，無能掣吾肘。",
      "吏事精且勤，呼燭侵夜漏。",
      "公退入家塾，諸孫後來秀。",
      "吏卒不識面，洛誦出窗牖。",
      "幾年南塘路，來往困僵仆。",
      "一朝平似掌，行歌紛老幼。",
      "公心信如水，古井波不皺。",
      "榮觀處超然，軒冕亦何有。",
      "翩翩欲賦歸，排雲屢騰奏。",
      "廟論終不許，斯民方借寇。",
      "上心重閔勞，祠官向廬阜。",
      "闔境極攀戀，人人懷杜母。",
      "君看卧轍人，誰能使奔走。",
      "挽須不得留，百拜願公壽。",
      "老我幸同朝，傾蓋已如舊。",
      "聯事東西省，交情久益厚。",
      "我歸公亦來，門戶託雲覆。",
      "黄堂間參語，惟我甥與舅。",
      "揚旌鳴鼓吹，賁此蓬蓽陋。",
      "清談不及私，翁歸况不受。",
      "義命孰不知，踐履或差繆。",
      "惟公見善明，力行真耐久。",
      "有時相與言，心同蘭其臭。",
      "摻袪寧忍別，追送列觴豆。",
      "公雖不好飲，勉爲引醇酎。",
      "公去我亦隠，菽水翻綵袖。",
      "花溪渺何許，望望幾雙堠。",
      "千里共月明，懷人重搔首。",
      "惟應折梅花，臨風爲三嗅。"
    ],
    "added_time": "2026-01-03 02:02:11"
  },
  {
    "source_file": "poet.song.105000.json",
    "title": "陪德孺遊徐氏園池",
    "author": "李處權",
    "paragraphs": [
      "禽魚花竹靜相参，溪雪融春青出藍。",
      "月下醉歸休秉燭，要將清夢過江南。"
    ],
    "added_time": "2026-01-03 02:03:46"
  },
  {
    "source_file": "poet.song.193000.json",
    "title": "約吳季謙山行書來問期戲答",
    "author": "岳珂",
    "paragraphs": [
      "連朝積雨快新晴，雨後青山眼倍明。",
      "大路岳蓮聊戲馬，西園池柳正啼鶑。",
      "已拚一醉從金諾，共聽層淵噴玉聲。",
      "月裏看山儘清絕，可憐偏照國西營。"
    ],
    "added_time": "2026-01-03 02:04:17"
  },
  {
    "source_file": "poet.song.86000.json",
    "title": "罨畫連雨溪漲丈餘雨霽水落喜而賦詩二首  其二",
    "author": "孫覿",
    "paragraphs": [
      "月挂樓鍾曉，風生島樹秋。",
      "林疏山獻状，池漫水分流。",
      "鵲喜如窺牖，鷗馴亦並舟。",
      "一聲何處笛，莫遣碧雲留。"
    ],
    "added_time": "2026-01-03 02:04:23"
  },
  {
    "source_file": "poet.song.22000.json",
    "title": "寄答汝州王仲儀待制",
    "author": "蔡襄",
    "paragraphs": [
      "汝水閩山道路長，行郵時復寄新章。",
      "諫垣笑別三年近，病枕魂飛萬里强。",
      "烈火未應焚玉石，埋輪曾是問豺狼。",
      "主恩未報頭生白，羞見龍泉百鍊鋼。"
    ],
    "added_time": "2026-01-03 02:04:45"
  },
  {
    "source_file": "poet.song.183000.json",
    "title": "正蒙主文教授大著寵示佳章輒繼嚴韵仰酬盛意之辱兼呈諸契丈幸賜采矚正皇恐再拜  其二",
    "author": "度正",
    "paragraphs": [
      "眼空未可歎賢無，瓦礫中間有寶珠。",
      "多謝三峩孕清淑，安排貢籍貢鴻儒。"
    ],
    "added_time": "2026-01-03 02:04:48"
  },
  {
    "source_file": "poet.song.8000.json",
    "title": "花檻",
    "author": "夏竦",
    "paragraphs": [
      "曲檻横欄百寶裝，春風容冶看人狂。",
      "孤松瘦柏無顔色，只有青青待雪霜。"
    ],
    "added_time": "2026-01-03 02:05:00"
  },
  {
    "source_file": "poet.song.218000.json",
    "title": "梅花引",
    "author": "余觀復",
    "paragraphs": [
      "耨銀雲，鋤璧月，栽得寒花寄愁絕。",
      "陽和一點來天根，春滿江南誰漏泄。",
      "珊瑚作樹玉爲膚，沉水熏香檀吐屑。",
      "野橋橫，寒澗潔，斜梢舞破屋角烟，老樹壓殘牆角雪。",
      "風流不肯王謝儔，孤高尚笑夷齊劣。",
      "蕭然與俗最無緣，此話難明向誰說。",
      "絕愛西湖君，暗香浮動月黄昏。",
      "亦愛東坡老，竹外一枝斜更好。",
      "二仙去矣花寂寥，著語壓花花不倒。",
      "誰能淡筆傳其真，誰能楚語招其魂。",
      "參橫月落興未了，三叫花神聞不聞。",
      "花影摇摇情默默，冷透吟脾醒醉魄。",
      "問渠桃李豈知春，西抹東塗受春役。",
      "自然香，無色色。",
      "譙樓角動霜初飛，蕭寺鐘鳴天欲白。",
      "披衣遶遍樹頭行，判斷人間風月國。"
    ],
    "added_time": "2026-01-03 02:06:29"
  },
  {
    "source_file": "poet.song.218000.json",
    "title": "山居即事",
    "author": "余觀復",
    "paragraphs": [
      "密竹環茆舍，應無俗士過。",
      "睡濃嫌日出，坐久厭塵多。",
      "鬭雀翻危葉，饑鵝唼短莎。",
      "世涂真九曲，奔走欲如何。"
    ],
    "added_time": "2026-01-03 02:06:29"
  },
  {
    "source_file": "poet.song.115000.json",
    "title": "趙叔達侍郎挽辭  其二",
    "author": "史浩",
    "paragraphs": [
      "江外昔分符，人皆詠袴襦。",
      "有書充棟宇，無屋遠庖厨。",
      "容膝淵明舍，飲瓢顔氏徒。",
      "莫言太清儉，本是列僊儒。"
    ],
    "added_time": "2026-01-03 02:06:32"
  },
  {
    "source_file": "poet.song.237000.json",
    "title": "送使君給事常東軒先生",
    "author": "蒲壽宬",
    "paragraphs": [
      "鋒車洛陽道，秋日旌旗光。",
      "松陰父老語，何計攀夕郎。",
      "南泉昔樂土，畫戟深凝香。",
      "今爲彫瘵區，鹽米憂倉皇。",
      "一食不遑暇，衆哺安能忘。",
      "時哉異真倪，心乎愛龔黄。",
      "報政未期年，丹詔飛十行。",
      "正陽初繼離，化瑟方再張。",
      "豈無蘭蕙叢，所思在孤芳。",
      "履聲到星辰，泰階列寒芒。",
      "睠懐赤子情，啟齒玉帝旁。",
      "唐相有遺烈，至今留甘棠。"
    ],
    "added_time": "2026-01-03 02:06:33"
  },
  {
    "source_file": "poet.song.237000.json",
    "title": "投後村先生劉尚書",
    "author": "蒲壽宬",
    "paragraphs": [
      "采松北山下，日與樵者親。",
      "寸尺拾遺墜，時以供炊薪。",
      "朝躋白雲岡，暮宿芳草濵。",
      "疏泉溉其本，鏡心澄爾神。",
      "上有千歲鶴，羽儀何振振。",
      "清唳返華表，感時懐鳯麟。",
      "下有千年苓，剥落惟夲真。",
      "久乃瑩雪玉，服之袪凡塵。",
      "清風發萬籟，天竅鳴驚人。",
      "嚴霜肅四宇，玉立古柏身。",
      "桃李衆自托，六合惟一根。",
      "梅竹亦有性，歲寒争卜隣。",
      "蔦蘿爾微彙，願乞青雲津。",
      "逡巡不敢止，百年在兹辰。"
    ],
    "added_time": "2026-01-03 02:06:33"
  },
  {
    "source_file": "poet.song.245000.json",
    "title": "雪後祈晴",
    "author": "仇遠",
    "paragraphs": [
      "閏正月過二月來，溧陽溪頭花亂開。",
      "濃雲急雨洊雷電，不待羯鼓花奴催。",
      "江南天氣全然別，昨夜清寒今日熱。",
      "東風忽轉西北風，吹作霏霏一天雪。",
      "艷桃穠李睡海棠，顔色頓減仍減香。",
      "燕鶑羞澀未出谷，惟見野水生渾黄。",
      "晝夜交流已登岸，丘麥畦蔬根浸爛。",
      "州官憂水復憂民，明日祈晴泰清觀。"
    ],
    "added_time": "2026-01-03 02:06:39"
  },
  {
    "source_file": "poet.song.245000.json",
    "title": "寒食遊陳園",
    "author": "仇遠",
    "paragraphs": [
      "梨花李花白鬬白，桃花杏花紅映紅。",
      "疏籬曲徑錦步障，間以巨竹青玲瓏。",
      "獨木爲橋人不渡，柴扉欲鎖春風住。",
      "豈知野禽浪蜂蝶，時復銜花過牆去。",
      "春波漲綠春日晴，柳下扣門嵇喜迎。",
      "池邊亭上少盤礴，坐牀指點呼麴生。",
      "冷官况逢寒食節，客味凄凉那可說。",
      "殘盃冷炙何處無，樂意生香聊自悅。",
      "清明天氣晴更佳，山林川谷多鶑花。",
      "後庭遺曲少人唱，踏歌椎鼓爭喧嘩。",
      "笑折一枝花入手，樹猶如此人能久。",
      "六朝舊事付東流，醉翁之意不在酒。"
    ],
    "added_time": "2026-01-03 02:06:39"
  },
  {
    "source_file": "poet.tang.52000.json",
    "title": "詩（幷序） 十七",
    "author": "王梵志",
    "paragraphs": [
      "傍看數箇大憨癡，造宅舍擬作萬年期。",
      "人人百歲乃有一，縱令長命七十稀。",
      "少少撩亂死。",
      "□□□□期却半，欲似流星光暫時。",
      "中途少少遼亂死，亦有初生嬰孩兒。",
      "無問男夫及女婦，不得驚忙審三思。",
      "年年相續罪根重，月月增長肉身肥。",
      "日日造罪不知足，恰似獨養神猪兒。",
      "不能透圈四方走，還須圈裏待死時。",
      "自造惡業還自受，如今痛苦還自知。",
      "（以上十八首均錄自張錫厚《王梵志詩校輯》卷一。",
      "張氏所據本爲斯七七八、斯五七九六、斯五四七四、斯一三九九卷，幷以《大正藏》第八十五冊《王梵志詩集》參校。",
      "）（按：本卷所錄王梵志詩，皆據張錫厚《王梵志詩校輯》，另曾參校《大正藏》本及《敦煌掇瑣》。",
      "錄詩的原則是，儘可能地保持王詩的原貌。",
      "凡原文可通者，儘可能保持原文。",
      "原文顯誤，張氏所改爲無可移易者，即予改正。",
      "原文雖誤，張氏所作改動尚難成定論者，則仍保留原文，而以張說附收其下。",
      "各本有異文者，擇其善者爲正文，異文注出「一作某」。",
      "張錫厚爲王梵志詩的校錄、寫定作了十分可貴的努力，本卷充分利用了他的成果，筆者只在少數詩章的分篇及文字的定奪上提出了自己的看法，這是應該在這裏說明的。",
      "）。"
    ],
    "added_time": "2026-01-03 02:06:43"
  },
  {
    "source_file": "poet.song.158000.json",
    "title": "陳天成用東坡趙清獻高齋詩韻賦適齋次韻",
    "author": "樓鑰",
    "paragraphs": [
      "二公晚辭軒冕勞，兩齋莫辨適與高。",
      "嘗登雲山仰清獻，平地著屋山周遭。",
      "白頭日過適齋下，釣游尚想隨兒曹。",
      "方從家舅與俱隠，野鶴誰能鳴九臯。",
      "加我數年未納祿，解去簪紱甘同袍。",
      "世間此事要識破，差處不可容一毫。",
      "潁川尉僊賦長句，數寸之管煩君操。",
      "欲追險韻繼坡老，詞鋒犀銳真吹毛。",
      "舅家見詩勉續貂，長松相倚慙青蒿。",
      "我本無復望祿仕，不應招我更由敖。"
    ],
    "added_time": "2026-01-03 02:06:46"
  },
  {
    "source_file": "poet.song.14000.json",
    "title": "依韻和原甫早赴紫宸朝待旦假寐",
    "author": "梅堯臣",
    "paragraphs": [
      "月落西樓露氣寒，大明將謁望清班。",
      "燭房猶照衣冠上，漏舍欲爲魚鳥間。",
      "入仗采旗開日月，在庭公衮儼雲山。",
      "我慙一似朝宗水，亦得隨流到海還。"
    ],
    "added_time": "2026-01-03 02:06:55"
  },
  {
    "source_file": "poet.song.193000.json",
    "title": "趙季茂通判惠詩走筆奉和十篇  其一",
    "author": "岳珂",
    "paragraphs": [
      "病懶兩相宜，閒吟九日詩。",
      "江山雖舊隠，泉石是新知。",
      "不分黄花老，從教烏帽吹。",
      "白衣渾未至，醒眼欲何爲。"
    ],
    "added_time": "2026-01-03 02:07:46"
  },
  {
    "source_file": "poet.song.86000.json",
    "title": "景思提舉少卿出示藥寮佳篇某繼元韵上呈",
    "author": "孫覿",
    "paragraphs": [
      "連筒自灌黄精圃，結轍休推薏苡車。",
      "萬壑飛泉舂午枕，一簑带雨荷春鋤。",
      "逃名尚有身爲累，擇利焉知貨可居。",
      "笑指吳公門上莠，一時零落已邱墟。"
    ],
    "added_time": "2026-01-03 02:08:16"
  },
  {
    "source_file": "poet.song.62000.json",
    "title": "仙居寺",
    "author": "毛注",
    "paragraphs": [
      "瀟洒仙居院，樓臺烟靄中。",
      "夜泉清浸月，午鐸冷搖風。",
      "轉目已成昨，累名俱是空。",
      "一尊林下醉，此興與誰同。"
    ],
    "added_time": "2026-01-03 02:08:17"
  },
  {
    "source_file": "poet.song.96000.json",
    "title": "再和二首  其二",
    "author": "郭印",
    "paragraphs": [
      "涉海必假舟航，登山當尋蹊徑。",
      "每歎修身錯路，譬如飲藥加病。",
      "逢人須是問津，有心未免擊磬。",
      "況遇先覺先知，早明不垢不凈。",
      "七情渙若冰雪，一性湛然淵靜。",
      "虛無體道合真，恬淡樂天知命。",
      "外之寇賊消亡，內焉邦家昌盛。",
      "初守一以處和，乃無事而生定。",
      "教不倦稱乎仁，德分人謂之聖。",
      "故玉非琢不成，惟木從繩而正。",
      "要明師指藥物，藉元神爲本柄。",
      "大道多歧亡羊，至人用心若鏡。",
      "何妨常善救物，免使大惑易性。",
      "門庭既已趣入，根株亦須窮竟。",
      "直至出死超生，方知聾者善聽。"
    ],
    "added_time": "2026-01-03 02:08:25"
  },
  {
    "source_file": "poet.song.151000.json",
    "title": "次韻郭教授雪二首  其二",
    "author": "陳造",
    "paragraphs": [
      "世紛長作眼中塵，酒力能回物外春。",
      "清論挾霜詩映雪，即今超俗頼斯人。"
    ],
    "added_time": "2026-01-03 02:09:06"
  },
  {
    "source_file": "poet.song.72000.json",
    "title": "次韵程正輔春日催諸公行樂之什  其二",
    "author": "洪朋",
    "paragraphs": [
      "桃李無言摘未稀，可憐郁郁復菲菲。",
      "湖邊况是人皆去，花底由來我不違。",
      "飛蓋追隨春已晚，題詩準擬日爭暉。",
      "古人秉燭豈不偉，莫待芳年寂寞歸。"
    ],
    "added_time": "2026-01-03 02:09:09"
  },
  {
    "source_file": "poet.song.237000.json",
    "title": "送淮東田制幹回司",
    "author": "蒲壽宬",
    "paragraphs": [
      "青青拱把木，人見毫芒時。",
      "只恐不早種，既種何用疑。",
      "枝條日已茂，雨露日已滋。",
      "揺本固不可，爪膚復奚爲。",
      "驚颷屢欲折，積雪久自支。",
      "昔日靖郭君，四十餘男兒。",
      "中有不舉子，其事乃甚奇。",
      "馳聲自薛起，有誰敢齊窺。",
      "君今已騎鶴，莫問腰纒資。",
      "主人今晉公，相量千頃陂。",
      "溲勃且並用，參苓恐無遺。",
      "相如諭蜀檄，昌黎從軍詩。",
      "倘可露一斑，豈無諸公知。",
      "君來甫兩月，雲霧才一披。",
      "非敢事偃蹇，禽鹿不可覊。",
      "勿詫我泉石，恐爲君瑕疵。",
      "吾且自笑我，人知我爲誰。"
    ],
    "added_time": "2026-01-03 02:09:33"
  },
  {
    "source_file": "poet.song.63000.json",
    "title": "贈戴嗣良歌時罷洪府監兵過廣陵爲東坡公出所獲西夏刀劍東坡公命作",
    "author": "晁補之",
    "paragraphs": [
      "三郎少日如乳虎，代父搏賊驚山東。",
      "硬弓長箭取官職，自說九戰皆先鋒。",
      "將軍拳勇饋不繼，痛惜靈武奇謀空。",
      "城頭揶揄下俯走，壯士志屈羞填胸。",
      "平生山西踏霜雪，洪府下溼號兒童。",
      "聞名未識二十載，初見長揖東坡公。",
      "銳頭短後凜八尺，氣似飲井垂檐虹。",
      "只令不語當陣立，望見已是千夫雄。",
      "往年身奪五刀劍，名玉所擐犀札同。",
      "晨朝携來一府看，竊指私語驚庭中。",
      "紅粧擁坐花照酒，青萍拔鞘堂生風。",
      "螺旋鋩鍔波起脊，白蛟雙挾三蒼龍。",
      "試人一縷立褫魄，戲客三招森動容。",
      "東坡喜爲出好礪，洮鴨綠石如堅銅。",
      "收藏入匣人意定，蛾眉稍進琉璃鍾。",
      "太平君子尚小毖，戒懼邾小毋荓蜂。",
      "舞干兩階庶可睹，跳空七劍今何庸。",
      "我爲蘇公起揚觶，雅歌緩带聊堪同。",
      "從公請礪歸作硯，聞公嘗諫求邊功。"
    ],
    "added_time": "2026-01-03 02:09:38"
  }
]