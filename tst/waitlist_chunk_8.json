[
  {
    "source_file": "poet.song.222000.json",
    "title": "還家得驚報復回避所",
    "author": "陳著",
    "paragraphs": [
      "北馬又經山，傳聞頃刻閒。",
      "山將身坐斷，家有夢飛還。",
      "吞哭自憐甫，忍饑誰念顔。",
      "真成傷箭鳥，翼翼怕虛彎。"
    ],
    "added_time": "2026-01-02 00:26:30"
  },
  {
    "source_file": "poet.song.187000.json",
    "title": "同趙尉飲江亭",
    "author": "趙汝鐩",
    "paragraphs": [
      "草草三間兩眼明，數峰如畫一江橫。",
      "風烏破浪帆檣急，野鶻過林鳥雀驚。",
      "蟻取浮篘尤有味，魚方出網正宜羹。",
      "流鶑憐我無歌者，簧舌頻翻柳上聲。"
    ],
    "added_time": "2026-01-02 00:26:45"
  },
  {
    "source_file": "poet.song.11000.json",
    "title": "步藥北園",
    "author": "宋祁",
    "paragraphs": [
      "倦持塵簿著綸巾，清眺城隅夏物新。",
      "幽鷺儀容高似客，晚鶑言語巧于人。",
      "雨邊斜照猶銜嶺，風後餘凉自舞蘋。",
      "天借使君仁智地，此來山水更相親。"
    ],
    "added_time": "2026-01-02 00:27:15"
  },
  {
    "source_file": "poet.song.118000.json",
    "title": "九日把酒十九人和詩者數人而已今已後期不復追索許以來年九日還用前韻發一笑",
    "author": "王十朋",
    "paragraphs": [
      "勸君須飲文字酒，勸君耕耨心中畝。",
      "飲非文字猶聚蚊，心田不耕棘生口。",
      "登高佳節豈易得，况此相逢皆勝友。",
      "談傾坐上冰玉清，興生筆下波濤吼。",
      "我亦逢場聊戯劇，韻語殊非三昧手。",
      "試投瓦礫已成堆，辱報驪珠未盈斗。",
      "和之者寡豈陽春，高才料耻居王後。",
      "嗟我窮愁無以遣，酒債詩篇行處有。",
      "與茲飲會類平原，逃我詩盟幾高厚。",
      "如今並許隔年還，直須日月逢重九。"
    ],
    "added_time": "2026-01-02 00:27:51"
  },
  {
    "source_file": "poet.song.119000.json",
    "title": "閻普州趙果州舟中唱和以巨軸見寄酬以二首  其一",
    "author": "王十朋",
    "paragraphs": [
      "聯舟西上沸歡聲，趙璧隋珠照坐明。",
      "一客詞流三峽水，百篇詩壓五言城。",
      "廣文舊舍欣重掃，阿買奇兒况侍行。",
      "我以禮賓名客舘，雲安麴米待君傾。"
    ],
    "added_time": "2026-01-02 00:27:54"
  },
  {
    "source_file": "poet.song.108000.json",
    "title": "登白衣寺鐘樓",
    "author": "朱翌",
    "paragraphs": [
      "憑高直欲馭西風，百里纖毫盡發蒙。",
      "樓觀相望秋色裏，江山爭麗海光中。",
      "雲容入座如相識，足力緣梯尚不窮。",
      "肯使詩成誇得意，撞鐘驚起坐禪翁。"
    ],
    "added_time": "2026-01-02 00:28:56"
  },
  {
    "source_file": "poet.song.223000.json",
    "title": "凝光亭偶成",
    "author": "陳著",
    "paragraphs": [
      "一寸春暉值萬金，誰能白髮繫光陰。",
      "燕鶑已付忺新耳，蠶麥猶關活世心。",
      "坐到夕陽如夢寐，看來時事只沉吟。",
      "暖風吹面忘懷處，何日何人更似今。"
    ],
    "added_time": "2026-01-02 00:29:02"
  },
  {
    "source_file": "poet.song.248000.json",
    "title": "挽東平張彥明",
    "author": "陸文圭",
    "paragraphs": [
      "夢覺黄粱僅一炊，人生適意不多時。",
      "杜陵老病親桃竹，白傅清閒憶柳枝。",
      "有意出山尋樹檟，傷心歸櫬頼門楣。",
      "秋風淚滴長江水，遥寄東原薤露詩。"
    ],
    "added_time": "2026-01-02 00:29:31"
  },
  {
    "source_file": "poet.song.11000.json",
    "title": "段釋之客都下作詩道其懷",
    "author": "宋祁",
    "paragraphs": [
      "密雪天街客履穿，更將羈思敵彫年。",
      "無人載酒誰同樂，有物燒愁便許燃。",
      "腷臆文章千牘上，蕭條光景二毛邊。",
      "我能知子今何頼，無用長于馬腹鞭。"
    ],
    "added_time": "2026-01-02 00:29:32"
  },
  {
    "source_file": "poet.song.137000.json",
    "title": "桃花壇下望龜峰",
    "author": "范成大",
    "paragraphs": [
      "石壇無土謾嶔岑，何自能生小柏林。",
      "擬擘蛤蜊龜殻上，病來不殺懶登臨。"
    ],
    "added_time": "2026-01-02 00:30:50"
  },
  {
    "source_file": "poet.song.11000.json",
    "title": "寄題相臺太尉韓公晝錦堂",
    "author": "宋祁",
    "paragraphs": [
      "瑞節前驅晝錦身，堂成署榜示州民。",
      "遷鶑賀燕翩翻集，大樹甘棠次第春。",
      "漳岸夕波能沼溜，魏堂暾日弄梁塵。",
      "君看千古青編上，得意如公有幾人。"
    ],
    "added_time": "2026-01-02 00:32:13"
  },
  {
    "source_file": "poet.song.10000.json",
    "title": "冬至觀兩宮盛禮奏御",
    "author": "宋庠",
    "paragraphs": [
      "帝運姚華協，天元漢曆長。",
      "三正來復旦，萬壽此稱觴。",
      "洛宅均中景，塗山采舊章。",
      "禮文窮竹素，歡意動梯航。",
      "稷野茅聯位，軒筠縠向陽。",
      "中天倚華闕，大火敞明堂。",
      "交鎩髬髵隊，填街隠轔裝。",
      "九關凝協氣，複道竚清光。",
      "子事蒸蒸極，宸儀穆穆揚。",
      "母慈尊莫二，君拜祉無疆。",
      "飾喜仙園奏，薰空佛土香。",
      "含飴先侑宴，襲衮始賓王。",
      "䆗窱宮門狄，誰何陛楯郎。",
      "長紳紛拱著，珍珮藹森璋。",
      "樹次天開帟，儲恩斗具漿。",
      "風烏迎細轉，霞燎儼相望。",
      "辨御辰承蓋，呼鞭輦出房。",
      "雲咸薄金石，星日上旂常。",
      "逸綴朱干動，多儀的馬驤。",
      "麟題公有姓，鷺羽客分行。",
      "上宰陳瑶爵，黎賢抃繡裳。",
      "祈齡後天老，介福委山穰。",
      "翼翼心同竭，渠渠澤載霶。",
      "詩弦滿坑谷，庖味益圓方。",
      "盛掩鈞臺舊，儀高魯觀祥。",
      "深仁跂喙逮，嘉唱股肱良。",
      "茨夏隨天步，魚龍屏戲場。",
      "晏溫澄象緯，滲漉暨要荒。",
      "瑞典精銷祲，塗歌聖擇狂。",
      "樵蘇無發哂，崖略蹈皇綱。"
    ],
    "added_time": "2026-01-02 00:32:27"
  },
  {
    "source_file": "poet.song.127000.json",
    "title": "送湯岐公鎮會稽",
    "author": "陸游",
    "paragraphs": [
      "吳越東西州，浙江限其中。",
      "黄旗高十丈，大舟凌虚空。",
      "都人送留守，郡吏迎相公。",
      "江心波濤壯，帳下鼓角雄。",
      "樂哉公何憾，廷論則未同。",
      "永懷前年秋，群胡方嘯凶。",
      "閭左發薊北，戈船滿山東。",
      "舊盟顧未解，誰敢嬰其鋒。",
      "公時立殿上，措置極雍容。",
      "南荒竄驕將，京口起元戎。",
      "舊勲與宿貴，屏氣聽指蹤。",
      "規模一朝定，強虜終歸窮。",
      "當時謂易耳，未見回天功。",
      "及今始大服，咨嗟到兒童。",
      "天心佑社稷，主聖肖祖宗。",
      "旌節早來朝，笑談折遐衝。"
    ],
    "added_time": "2026-01-02 00:33:21"
  },
  {
    "source_file": "poet.song.187000.json",
    "title": "途中",
    "author": "趙汝鐩",
    "paragraphs": [
      "雨中奔走十來程，風卷雲開陡頓晴。",
      "雙燕引雛花下教，一鳩喚婦樹梢鳴。",
      "煙江遠認帆檣影，山舍微聞機杼聲。",
      "最愛水邊數株柳，翠條濃處兩三鶑。"
    ],
    "added_time": "2026-01-02 00:33:31"
  },
  {
    "source_file": "poet.song.241000.json",
    "title": "寄蕭梅初二首  其二",
    "author": "鄭思肖",
    "paragraphs": [
      "雁聲杳然來，壯心惕然躍。",
      "委身坐枯靜，飛語訊冥漠。",
      "會學屠龍技，豈授龜手藥。",
      "學成無所用，舉世亦錯愕。",
      "孰云方寸微，天地入籠絡。",
      "春闊花無邊，雨驟雲不薄。",
      "不齊臯夔肩，當跨孤飛鶴。"
    ],
    "added_time": "2026-01-02 00:33:33"
  },
  {
    "source_file": "poet.song.155000.json",
    "title": "贈朱德裕宋安民以學詩如學仙爲韻五首  其一",
    "author": "周孚",
    "paragraphs": [
      "大儒夔踸踔，小儒鶴俛啄。",
      "二子雖楚産，獨不困俗學。",
      "我見三歎息，渭清涇自濁。",
      "祝君但默坐，嶽嶽須折角。"
    ],
    "added_time": "2026-01-02 00:34:00"
  },
  {
    "source_file": "poet.song.223000.json",
    "title": "次弟觀與雪航韻",
    "author": "陳著",
    "paragraphs": [
      "老友姑從方外求，危時亦可少紓憂。",
      "笑圖難贅餘人契，病室應關一世愁。",
      "淡飯是緣終有味，故山雖好莫回頭。",
      "滿航雪意元無價，住色空中是應酬。"
    ],
    "added_time": "2026-01-02 00:34:57"
  },
  {
    "source_file": "poet.song.137000.json",
    "title": "清江臺在臨江郡圃西岡上張安國題榜",
    "author": "范成大",
    "paragraphs": [
      "南來富壽岡，形勝此蟠結。",
      "岑竮戴高臺，欄檻了風月。",
      "蕭灘曳長煙，閤皂炯殘雪。",
      "江流當带橫，練綀浮木末。",
      "天風來無鄉，萬里吹醉纈。",
      "登臨信奇事，忍凍亦癡絕。",
      "故人春夢覺，遺墨秋蛇掣。",
      "浮雲真可咍，揮觶酹空闊。"
    ],
    "added_time": "2026-01-02 00:34:59"
  },
  {
    "source_file": "poet.song.118000.json",
    "title": "前日寓邑偶值乍寒陳劉二生濟我以衣童生濟我以衾既別爲二詩以贈 贈陳元佐劉士宗",
    "author": "王十朋",
    "paragraphs": [
      "肌體生鱗鬚颯毛，衰年怯冷欲兒號。",
      "無人來綻韓公襖，有友能施范叔袍。",
      "入手乍驚儒袖闊，披身尤喜義襟高。",
      "書生忍凍誰相顧，共弊輕裘頼我曹。"
    ],
    "added_time": "2026-01-02 00:35:34"
  },
  {
    "source_file": "poet.song.187000.json",
    "title": "史鎮江丐祠得請仍進職  其二",
    "author": "趙汝鐩",
    "paragraphs": [
      "帝念承流欲報功，力祈閶闔請琳宮。",
      "固知槐鼎身將近，却愛蓴鱸味不同。",
      "寶閣風雲雖學士，滄洲煙雨且漁翁。",
      "到家宣室思前席，又使猿驚蕙帳空。"
    ],
    "added_time": "2026-01-02 00:35:59"
  },
  {
    "source_file": "poet.song.108000.json",
    "title": "睡起",
    "author": "姚孝錫",
    "paragraphs": [
      "睡起日侵牖，開軒遥見山。",
      "曉風吹臘盡，芳草惹春還。",
      "煙暖鶑遷谷，雲低雁渡關。",
      "衰年人事減，遇酒得開顔。"
    ],
    "added_time": "2026-01-02 00:36:57"
  },
  {
    "source_file": "poet.song.197000.json",
    "title": "雪中  其二",
    "author": "釋永頤",
    "paragraphs": [
      "谷寺掩高扉，松亭雪側垂。",
      "石幢圍隠獸，野殿沒寒鴟。",
      "路轉空林積，風驚老樹危。",
      "草堂香火靜，山鹿到荒墀。"
    ],
    "added_time": "2026-01-02 00:37:31"
  },
  {
    "source_file": "poet.song.241000.json",
    "title": "前雪歌",
    "author": "鄭思肖",
    "paragraphs": [
      "玄冥玄玄玄又玄，一夜一尺平階前。",
      "故現幻化瞞俗眼，忽變境界爲神仙。",
      "彌望潔凈失污穢，與世坦蕩忘欹偏。",
      "混沌有影晝短短，穹窿無縫雲懸懸。",
      "慢飄如倦欲止歇，斜灑似舞爭便嬛。",
      "萬物根蔕不可見，數筆圖畫安能傳。",
      "詩戰素手白相敵，酒潮赧臉紅不鮮。",
      "老龜縮殻息飲氣，卧龍哆口寒凝涎。",
      "木帝捨暖施下土，火精氣馭行中天。",
      "須臾被野盡錦繡，四望四野春無邊。"
    ],
    "added_time": "2026-01-02 00:37:53"
  },
  {
    "source_file": "poet.song.19000.json",
    "title": "和六弟抗江上書懷",
    "author": "趙抃",
    "paragraphs": [
      "一失已戚戚，誠哉勿爾爲。",
      "因知賢者事，不與眾人期。",
      "別浦客帆卸，隔江漁笛吹。",
      "同行兄弟樂，還免動鄉思。"
    ],
    "added_time": "2026-01-02 00:38:19"
  },
  {
    "source_file": "poet.song.233000.json",
    "title": "俞好客又號菊莊爲賦數語",
    "author": "牟巘",
    "paragraphs": [
      "人生自作計，北屋連南莊。",
      "其間復何有，積粟埋屋梁。",
      "敢村有退士，用意獨異常。",
      "種菊一萬株，規作歲晚糧。",
      "老農與老圃，工勤略相當。",
      "春雨茁陳根，柔荑綠於秧。",
      "剪翳披厥穎，葉盛在本昌。",
      "啜之付茗椀，聊誑藜莧腸。",
      "秋高飽風露，粲粲枝間黄。",
      "使天而雨金，不可以爲糧。",
      "此賜何敢慢，再拜然後嘗。",
      "挼挲不勞咀，迸入牙頰香。",
      "三嚥下丹田，字之曰黄粱。",
      "其情性具烈，毋以他饋傷。",
      "爲爾制頹齡，使爾壽而康。",
      "彭澤有公田，秫種半頃强。",
      "正使及秋成，所得亦已凉。",
      "奈何不少忍，决去驚鴻翔。",
      "百匝繞東籬，采采不盈筐。",
      "高吟發清餓，持此送一觴。",
      "珠玉實其腹，千載有耿光。",
      "子亦慕陶者，閉戶歌慨慷。",
      "但得三徑存，何慮一莊荒。",
      "老我饑不死，誰與辟穀方。",
      "作詩聊以贈，一笑爲發棠。"
    ],
    "added_time": "2026-01-02 00:38:39"
  },
  {
    "source_file": "poet.song.109000.json",
    "title": "次韻呈南嘉",
    "author": "曹勛",
    "paragraphs": [
      "塞北初辭虜，泉南濫總戎。",
      "請纓懷壯節，橫槊媿家風。",
      "草木年華晚，關河鼓角雄。",
      "何當一笑粲，要賦馬羣空。"
    ],
    "added_time": "2026-01-02 00:38:52"
  },
  {
    "source_file": "poet.song.127000.json",
    "title": "曾原伯屢勸居城中而僕方欲自梅山入雲門今日病酒偶得長句奉寄",
    "author": "陸游",
    "paragraphs": [
      "借得僧房似釣船，兼旬散髮醉江天。",
      "酒能作病真如此，窮乃工詩却未然。",
      "閑似白鷗雖自許，健如黄犢已無緣。",
      "秋高更欲移家去，先葺雲門屋數椽。"
    ],
    "added_time": "2026-01-02 00:39:00"
  },
  {
    "source_file": "poet.song.127000.json",
    "title": "夏夜泛舟書所見",
    "author": "陸游",
    "paragraphs": [
      "山房猶復畏炎蒸，長掩柴門愧老僧。",
      "兩槳去揺東浦月，一龕回望上方燈。",
      "驚飛宿鳥時呼侣，騰起長魚有脱罾。",
      "夜半歸來步松影，真成赤脚踏層冰。"
    ],
    "added_time": "2026-01-02 00:39:00"
  },
  {
    "source_file": "poet.song.37000.json",
    "title": "貽寬恤聞人太博",
    "author": "呂陶",
    "paragraphs": [
      "治平日久法制寬，遠方民力尤衰殘。",
      "昔之陸海號富庶，今也樂歲嗟饑寒。",
      "不惟淺夫事苟簡，抑有能吏爭彫刓。",
      "天涯僻陋九重阻，自棄溝壑甘長嘆。",
      "咄嗟蚩蚩乃邦本，基本堅厚邦如磐。",
      "吾君仁聖重恤此，擇才將命圖全安。",
      "詔云詢訪民疾苦，可以革弊而更端。",
      "士之蓄藴貴及物，鎡基智慧乘時難。",
      "惟君措置有大略，高談所吐皆瑯玕。",
      "力蠲積祲少顧避，深體上意思保完。",
      "綱維修舉有條目，源流澄潔無波瀾。",
      "遲聞王澤得下究，淪浸骨髓其聲歡。"
    ],
    "added_time": "2026-01-02 00:39:06"
  },
  {
    "source_file": "poet.song.37000.json",
    "title": "席上咏金橘",
    "author": "呂陶",
    "paragraphs": [
      "江南種橘繁如秔，爾今獨以金爲名。",
      "豈非彼俗甚珍惜，謂其可比百鍊精。",
      "千頭盡帯秋色老，一腹皆飽晨霜清。",
      "初筵特此獻磊落，滿座不覺窺光晶。",
      "寶肆豪華竸相勝，瑪瑙散入雕盤盈。",
      "珠庭變化望已久，仙丹忽向洪爐成。",
      "試侵香潤擘圓粒，齒牙滴瀝沾冰瓊。",
      "自憐孤根出遠土，得並衆果親杯觥。",
      "赤心可恥不嗤棗，虚表無用安須橙。",
      "辛酸甘苦各存味，賴有知者加題評。"
    ],
    "added_time": "2026-01-02 00:39:06"
  },
  {
    "source_file": "poet.song.37000.json",
    "title": "奉寄單州太守王聖欽",
    "author": "呂陶",
    "paragraphs": [
      "昔嘗請郡歸東川，衰遲幸會使者賢。",
      "開誠論議簡條目，一境草木沾春妍。",
      "公齋清暇弄詩筆，更唱迭和多長篇。",
      "歲豊民樂尚蠶市，撼罍鬬鼓殊喧闐。",
      "東山西寺頗壮觀，飲帳或在山之巔。",
      "踏青摸石循故事，浣花亦倣成都船。",
      "相從對酒毎一笑，聊與遠俗同欣然。",
      "北巖石穴廣似洞，疑是古昔棲神仙。",
      "火雲燒空赤日猛，及到此地如冰淵。",
      "清風滿懷興未盡，四望晚景增留連。",
      "平生宦遊此最適，不覺弦晦相推遷。",
      "郵筒忽報謫書至，君命嚴重敢不虔。",
      "試思衡嶽詢遠近，里堠去蜀凡八千。",
      "蒼黄去郡别我友，一意調琴中斷弦。",
      "回首鄉邦止數驛，欲頃血淚辭松阡。",
      "藩候迫逐倉使促，爭向墜羽誇鳴弦。",
      "天恩曠漡置不問，投放裔土懲其愆。",
      "闔門良賤三百指，孤舟一葉何翩翩。",
      "瞿唐灔澦遍涉歷，內訟過咎歸之天。",
      "洞庭阻淺輙三夕，怒風急兩聲相喧。",
      "此身恐污盜賊刃，不爾定沾蛟鱷涎。",
      "偶逢漁艇相援濟，稍覺神觀來歸還。",
      "長沙既下尤怪駭，半夜雷雹如烹煎。",
      "桅傾纜斷船脊折，四十餘里中流漩。",
      "舟人恐懼難致力，兒孫顧我皆淚漣。",
      "嘗聞死生有定所，頃刻由此歸重泉。",
      "東方漸明浪漸息，忽造平岸逃危顛。",
      "胸中悲愁雖未艾，分外歲月疑少延。",
      "寓居衡陽味亦惡，地接炎荒風氣偏。",
      "毎逢三伏如坐甑，突焰已熾猶吹煽。",
      "是時回禄得乘便，取次薰灼須及椽。",
      "回環四顧求避計，往往啜食不下咽。",
      "深冬屢見温瘴起，灑作昏霧飄爲煙。",
      "勇夫壯士尚抱疾，嗟我衰憊何由痊。",
      "雀羅當門人迹少，賓榻不解塵生氈。",
      "難希杜甫遣秋興，易學邊韶貪晝眠。",
      "碧湘萬頃望不盡，青岳數峰高莫攀。",
      "江山信不與人事，日送佳景來目前。",
      "長腰縮項兼二美，早晚嘗稻時差鯿。",
      "浮生一飽亦已足，下筯何必求腥羶。",
      "親朋書問寂絕久，杳似隔世馮誰傳。",
      "平居分義重膠漆，一旦爭敢通寒暄。",
      "匪惟物態尚流薄，抑恐罪戾相攀緣。",
      "古之交情貴賤見，而况利害生其間。",
      "君乎存守異于是，特特萬里郵華牋。",
      "窮通儻來極慰勉，疾疢愈否深哀憐。",
      "高標豈爲霜雪減，雅操誠如金石堅。",
      "羡君高堂有慈母，壽髪鬈膩猶垂肩。",
      "綵衣趨庭奉燕喜，玉盤潔膳羅珍鮮。",
      "復有佳兒富文史，闊步直登英俊躔。",
      "行聞清廟獻雅樂，伯仲交奏箎與壎。",
      "事親教子兩如意，此外紛紛烏足言。",
      "君在山東我劍外，一書往返須經年。",
      "餘生再會諒難必，我往應在君之先。",
      "作詩寄君重感慨，交道多闕君能全。",
      "子孫他日有顯者，勿以衰門相棄捐。"
    ],
    "added_time": "2026-01-02 00:39:06"
  },
  {
    "source_file": "poet.song.37000.json",
    "title": "和成都道中",
    "author": "呂陶",
    "paragraphs": [
      "溝畎清穿道，禾麻綠蔭疇。",
      "地形從此坦，山勢爲誰收。",
      "使指星言駕，皇恩雨既優。",
      "愛吟吟不盡，目斷錦江頭。"
    ],
    "added_time": "2026-01-02 00:39:06"
  },
  {
    "source_file": "poet.song.37000.json",
    "title": "嘉州陸氏涵秀樓",
    "author": "呂陶",
    "paragraphs": [
      "勝地林泉近，層楹物象閒。",
      "野平秋璋列，天闊暮雲還。",
      "快目登臨外，棲心嘯傲閒。",
      "羡君談雅概，持語寄江山。"
    ],
    "added_time": "2026-01-02 00:39:06"
  },
  {
    "source_file": "poet.song.109000.json",
    "title": "和同官問耳疾六首  其一",
    "author": "曹勛",
    "paragraphs": [
      "行年七十化，聵景亦乘時。",
      "日近尤爲祟，雷轟尚弗知。",
      "顧多居士病，頼有寧馨兒。",
      "若得都無聽，唯哦見贈詩。"
    ],
    "added_time": "2026-01-02 00:41:04"
  },
  {
    "source_file": "poet.song.109000.json",
    "title": "和同官問耳疾六首  其五",
    "author": "曹勛",
    "paragraphs": [
      "袁宏方詠史，江總得隨時。",
      "歸興連天去，文盟落筆知。",
      "雨多移蟻垤，花過靜蜂兒。",
      "頼有西齋友，薰風正入詩。"
    ],
    "added_time": "2026-01-02 00:41:04"
  },
  {
    "source_file": "poet.song.233000.json",
    "title": "宣和御畫紫芥",
    "author": "牟巘",
    "paragraphs": [
      "荒園老蔓菁，空見根葉大。",
      "苦硬螫人口，棄去何足頼。",
      "穰穰來萬蟻，微醒有餘嘬。"
    ],
    "added_time": "2026-01-02 00:41:08"
  },
  {
    "source_file": "poet.song.118000.json",
    "title": "游圓超院登挾溪亭次盧公韻",
    "author": "王十朋",
    "paragraphs": [
      "路入剡山腰，風生玉川腋。",
      "孤亭物外高，雙溪眼中碧。",
      "山僧作亭知幾春，賞音端怕逢詩人。",
      "自從妙語發丘壑，遂使絕境多蹄輪。",
      "我來首訪維摩詰，問訊雙溪自何出。",
      "發源應與婺溪同，賦物慙無沈郎筆。",
      "凭欄欲洗名利塵，入眼翻驚客恨新。",
      "山城重重水如带，可能挽住思鄉人。"
    ],
    "added_time": "2026-01-02 00:41:59"
  },
  {
    "source_file": "poet.song.119000.json",
    "title": "甘露堂前有杏花一株在脩竹之外殊有風味用昌黎韵",
    "author": "王十朋",
    "paragraphs": [
      "桃李未吐梅英空，杏花嫣然作小紅。",
      "孤城絕塞也不惡，一株綽有仙家風。",
      "高枝半出脩竹外，醉臉略與江梅同。",
      "夔州花木不多有，封殖嘉樹知誰功。",
      "春光忽到刺史宅，天氣正在中和中。",
      "不同浪蘂落瘴霧，自有甘露滋芳叢。",
      "我來歲律驚兩換，歸興遥指吳江楓。",
      "曲江往事何足夢，願爲老圃安吾窮。",
      "明年花開我何處，小園數畆簫臺東。",
      "蒼蒼烟雨記巫峽，酣酣詩句吟梅翁。"
    ],
    "added_time": "2026-01-02 00:42:14"
  },
  {
    "source_file": "poet.song.108000.json",
    "title": "題佛光寺",
    "author": "姚孝錫",
    "paragraphs": [
      "臧穀雖殊竟兩亡，倚闌終日念行藏。",
      "已忻境寂洗塵慮，更覺心清聞妙香。",
      "孤鳥带煙來遠樹，斷雲收雨下斜陽。",
      "人間未卜蝸牛舍，遠目橫秋益自傷。"
    ],
    "added_time": "2026-01-02 00:42:20"
  },
  {
    "source_file": "poet.song.137000.json",
    "title": "謁南嶽",
    "author": "范成大",
    "paragraphs": [
      "湘中固多山，夾岸萬馬屯。",
      "坡陀無敢高，似遜喬嶽尊。",
      "曉投望雲亭，衆丘拱牆藩。",
      "濃嵐忽飄蕩，積翠浮雲端。",
      "天柱已峻極，祝融更高寒。",
      "紫蓋鬰當中，岡勢洶崩奔。",
      "峙爲赤帝峰，下直宮壖垣。",
      "角樓捧雙闕，圓方模九閽。",
      "炎符撫中興，南正實司天。",
      "草木薰協氣，山林奠神姦。",
      "妥靈有備物，龍卷鸞旗軒。",
      "走忝桂林伯，與神俱南轅。",
      "上謁禮亦宜，爲國憂元元。",
      "心空禍福相，古井寒無瀾。",
      "杯珓不用擲，但願歸田園。",
      "相傳壁畫好，拂拭塵埃昏。",
      "弓刀立壯士，劍珮班靈官。",
      "後宮行樂處，窈窕千雲鬟。",
      "錦地舞月晝，珠櫳侍春閑。",
      "武氏筆已絕，梗概猶清妍。",
      "旋車闔廟去，頗厭山市喧。",
      "勝果招客遊，徑排集賢關。",
      "梵庋絢雜組，錫杖鏘古鐶。",
      "避雨勝業閣，晚晴留憑欄。",
      "石廩映岣嶁，望眼增孱顔。",
      "上封眇孤絕，南臺半雲煙。",
      "碧岫有靈藥，朱陵巢洞仙。",
      "病倦懶幽討，山僧鎸我頑。",
      "松樛唐季枝，柏跼隋初根。",
      "奇事不勝紀，重遊當細論。"
    ],
    "added_time": "2026-01-02 00:43:13"
  },
  {
    "source_file": "poet.song.155000.json",
    "title": "焦山度書記以詩見寄因次韻",
    "author": "周孚",
    "paragraphs": [
      "突兀蒼崖百丈餘，憶曾隨處小躊躇。",
      "江非灧澦吾何畏，山似楞伽子合居。",
      "當日勝遊同轉轂，邇來清境屬舂鉏。",
      "支郎不念平生友，華髮刁騷已映梳。"
    ],
    "added_time": "2026-01-02 00:43:26"
  },
  {
    "source_file": "poet.song.1000.json",
    "title": "緣識  其一六",
    "author": "宋太宗",
    "paragraphs": [
      "三春二月一樣同，翠柳峨峨解舞風。",
      "池水湛然經雨後，桃花始覺半開紅。",
      "半開紅，麗天輝，新燕未歸鶑亦飛。"
    ],
    "added_time": "2026-01-02 00:43:48"
  },
  {
    "source_file": "poet.song.10000.json",
    "title": "庚午春觀新進士錫宴瓊林苑因書所見",
    "author": "宋庠",
    "paragraphs": [
      "秘苑儀星地，羣英得雋年。",
      "飛緌鯨浦右，供帳斗城偏。",
      "表道槐陰直，凌氛柞影圓。",
      "叢楹開玉宇，華組會瓊筵。",
      "湛湛融君渥，渠渠奬士賢。",
      "銀璫尊右席，綠幘佐雙籩。",
      "飾喜優坊伎，均恩醵禮錢。",
      "沼浮澠酒淥，坻聚舜庖羶。",
      "場迥歌聲合，風迴舞節妍。",
      "柳疑添紺幄，鸚解啄鳴弦。",
      "臣藿心傾日，需雲象在天。",
      "綈囊齎睿什，鈿軸照儒篇。",
      "寶思垂霓爛，歡聲抃岳傳。",
      "珍臺紛蹇産，翠氣浩宛延。",
      "池訝陽烏浴，橋疑漢鵲填。",
      "千夫拔河索，三令奪標船。",
      "帳殿滄波匝，鉤梯複道連。",
      "瑶甍軒鳳羽，雲島壓鼇顛。",
      "犧觡馴靈囿，天麰蔽大田。",
      "江頭拔蘭紫，林下摘櫻鮮。",
      "玉藻初盈沼，神芝欲冒廛。",
      "陽溝連禹洫，陰石駭秦鞭。",
      "冰靜恩魚出，園空瑞鵠旋。",
      "繚垣包井落，別渚上風烟。",
      "金埒爭鑣地，珠翳射雉阡。",
      "去輜雷遠陌，歸袂藻平川。",
      "乍集儲胥外，還經馺娑前。",
      "子雲嗟寂寞，無思狀甘泉。"
    ],
    "added_time": "2026-01-02 00:44:38"
  },
  {
    "source_file": "poet.song.11000.json",
    "title": "送令狐秀才赴舉",
    "author": "宋祁",
    "paragraphs": [
      "薦衡上表獨垂蜺，密雪梁園逼賦期。",
      "秦市千金懷拱璧，舜韶九奏待長離。",
      "劉楨病久曾淹卧，宋玉才多故剩悲。",
      "幾日繡衣榮白晝，郡章驚紱駟車馳。"
    ],
    "added_time": "2026-01-02 00:44:52"
  },
  {
    "source_file": "poet.song.37000.json",
    "title": "奉詔決獄過左綿見民間禱雨甚勤次龍安夜聞霈灑黎明測潤及五六寸詢諸父老未滿其意馬上口占",
    "author": "呂陶",
    "paragraphs": [
      "雨氣收未盡，山巓雲又飛。",
      "一犂猶有望，十日莫相違。",
      "野壠忙耕耨，雩壇罷禱祈。",
      "誰知好生德，歲歲及圜扉。"
    ],
    "added_time": "2026-01-02 00:45:09"
  },
  {
    "source_file": "poet.song.37000.json",
    "title": "長江道中",
    "author": "呂陶",
    "paragraphs": [
      "春晝長江道，行人倦阻長。",
      "山花雜紅白，壠麥半青黄。",
      "灘外郵亭出，松間縣舍藏。",
      "簿書聊寓目，回轡已斜陽。"
    ],
    "added_time": "2026-01-02 00:45:09"
  },
  {
    "source_file": "poet.song.145000.json",
    "title": "上劉左史二首  其二",
    "author": "釋寶曇",
    "paragraphs": [
      "不爲窮愁始著書，一燈今與影同孤。",
      "從公亟欲問奇字，隨世無因識故吾。",
      "頼有霜鐘當北道，不應璧月自西湖。",
      "舉頭更覺天人近，環佩聲中試一呼。"
    ],
    "added_time": "2026-01-02 00:46:48"
  },
  {
    "source_file": "poet.song.248000.json",
    "title": "舟中追和遜卿早春即事十首  其二",
    "author": "陸文圭",
    "paragraphs": [
      "清江漠漠漾晴沙，門對青山買酒家。",
      "檣外一聲金彈子，流鶑驚起落庭花。"
    ],
    "added_time": "2026-01-02 00:47:00"
  },
  {
    "source_file": "poet.song.127000.json",
    "title": "往在都下時與鄒德章兵部同居百官宅無日不相從僕來佐豫章而德章亦謫高安感事述懷作歌奉寄",
    "author": "陸游",
    "paragraphs": [
      "巷南巷北秋月明，東家西家讀書聲。",
      "官閑出局各無事，冷落往往思同盟。",
      "出門相尋索一笑，亦或邂逅因俱行。",
      "黄中掀髯語激烈，韶美堅坐書縱横。",
      "子充清言喜置酒，赤梨緑柿相扶檠。",
      "寒燈耿耿地爐暖，宫門風順聞疏更。",
      "故交一作霜葉散，外物已付秋毫輕。",
      "兩窮相遭世果有，我與鄒子俱南征。",
      "豫章高安本一郡，挂帆起柂無三程。",
      "簿書衮衮不少借，懷抱鬱鬱何由傾。",
      "明年君歸我亦去，早卜三畆開柴荆。",
      "軟紅舊路莫重蹋，二升脱粟同煨鐺。"
    ],
    "added_time": "2026-01-02 00:47:10"
  },
  {
    "source_file": "poet.song.119000.json",
    "title": "再用前韵",
    "author": "王十朋",
    "paragraphs": [
      "下視瞿唐縹渺樓，規模雄壓十三州。",
      "良籌合向暇時運，緩带宜來高處游。",
      "列障四時環坐好，大江千古抱城流。",
      "後山植木成陰日，誰識十年前故侯。"
    ],
    "added_time": "2026-01-02 00:47:31"
  },
  {
    "source_file": "poet.song.37000.json",
    "title": "楊寺丞挽詞",
    "author": "呂陶",
    "paragraphs": [
      "祿養平時失，人情重慘傷。",
      "千車來弔客，五鼎過前喪。",
      "章斷新語壠，雲低舊隱堂。",
      "終天猶飲恨，誰爲問蒼蒼。"
    ],
    "added_time": "2026-01-02 00:47:55"
  },
  {
    "source_file": "poet.song.37000.json",
    "title": "再和初春微雪",
    "author": "呂陶",
    "paragraphs": [
      "治有春陽感，和無月律差。",
      "濃雲方聚鶴，凍桞亦飄花。",
      "瑞應來如響，羣情喜溢涯。",
      "縱觀天勢淡，俄失地形窊。",
      "素月交暉耀，狂風助擊拏。",
      "一斑迷隱豹，三尺晦祥鴉。",
      "塞上威尤澟，軍中語敢譁。",
      "漢兵同被練，朔地訝吹沙。",
      "冷焰侵殘燧，寒聲入舊笳。",
      "飛紈安用裂，種玉豈須畬。",
      "清潔山川景，微茫草木芽。",
      "墾田因澤及，望歲已心遐。",
      "共荷沾濡力，應忘旱歉嗟。",
      "詩豪夜傳卷，賀客曉趨衙。",
      "滲漉元侯德，生成赤子家。",
      "指期三日耜，拭目萬箱車。",
      "况賴深仁恤，會蠲重賦加。",
      "願賡稱頌句，豈肯匿咬哇。"
    ],
    "added_time": "2026-01-02 00:47:55"
  },
  {
    "source_file": "poet.song.10000.json",
    "title": "河上歲晏",
    "author": "宋庠",
    "paragraphs": [
      "久覺宦情薄，何堪星歲徂。",
      "冰魚寒不動，沙鶴晚相呼。",
      "日短揮戈舍，天閒造物爐。",
      "河澄諸浦涸，山禿萬林枯。",
      "感爲中來遠，心因不倚孤。",
      "虛名三品祿，懦政五州符。",
      "稷契熙媯祚，蕭張翼漢圖。",
      "曩賢真命世，今忝劇非夫。",
      "狐偃腥臊肉，隨何腐爛儒。",
      "是非均一馬，多少任雙鳬。",
      "念老歸歟嘆，銘恩蕞爾軀。",
      "風聲猶栗烈，酒意近屠蘇。",
      "薛縣能琴客，桓家善笛奴。",
      "歌吟聊自適，何必矢嘉謨。"
    ],
    "added_time": "2026-01-02 00:49:26"
  },
  {
    "source_file": "poet.song.119000.json",
    "title": "食荔枝  其二",
    "author": "王十朋",
    "paragraphs": [
      "妃子園中荔子奇，莫因名號起猜疑。",
      "清時入坐非尤物，一洗烟塵頼好詩。"
    ],
    "added_time": "2026-01-02 00:49:57"
  },
  {
    "source_file": "poet.song.233000.json",
    "title": "次史德載韻示諸孫",
    "author": "牟巘",
    "paragraphs": [
      "我家無絳帳，貧賤人所棄。",
      "忽聞唔咿聲，老懷倍歡喜。",
      "比鄰亦驚怪，捩眼不敢睨。",
      "先生史魚直，自謂骨不媚。",
      "珠玉在短褐，深藏未輕市。",
      "而况門閥高，指不屈第二。",
      "肯應童蒙求，爲爾覺昏昧。",
      "袖中一卷書，傳之自名世。",
      "爾幸近得師，盍勉從學志。",
      "人品分中下，教法初無異。",
      "采芑復采芑，我田自新美。",
      "那似斥鹵濱，彌望荒白葦。",
      "短園圍敗屋，不見花藥麗。",
      "頼此小窗明，晴光開霮䨴。",
      "日長書好讀，所講先孝悌。",
      "泥牛共土狗，勿復事嬉戲。",
      "後池蒲稗深，竟日群蛤吠。",
      "也勿向池邊，照影如孔翠。",
      "低頭勤筆硯，翻墨滿裾袂。",
      "男兒十四五，年紀非幼穉。",
      "不妨笑阿翁，憒憒長如醉。",
      "先生有雪霜，嚴威不汝霽。",
      "今朝發長吟，閉門苦覓句。",
      "老年謝丸藥，殆似陳無己。",
      "區區古人心，今人知者幾。",
      "平生潁川教，不作功名計。",
      "但令本根在，浮華終易燬。"
    ],
    "added_time": "2026-01-02 00:50:41"
  },
  {
    "source_file": "poet.song.137000.json",
    "title": "偶題",
    "author": "范成大",
    "paragraphs": [
      "檐雨初乾團扇風，夕陽芳樹綠葱葱。",
      "蕉心榴萼俱無頼，要與春衫相並紅。"
    ],
    "added_time": "2026-01-02 00:51:58"
  },
  {
    "source_file": "poet.song.155000.json",
    "title": "調官畢寄蘇四",
    "author": "周孚",
    "paragraphs": [
      "十年卧江漢，一旦別衡茆。",
      "聖澤霑膚寸，微材愧斗筲。",
      "明廷看丹鳳，幽壑憶神蛟。",
      "弱歲虛游渙，今年彊戰殽。",
      "當渠觸鋒矢，頼子續絃膠。",
      "膏馥雖資甫，酸寒未改郊。",
      "簡書行自縛，松桂不勝嘲。",
      "豈止慚聱叟，尤深笑石交。",
      "名駒猶伏櫪，病鶴反離巢。",
      "歎息幽貞吉，吾今負此爻。"
    ],
    "added_time": "2026-01-02 00:52:25"
  },
  {
    "source_file": "poet.song.155000.json",
    "title": "郊行懷日新時得書而余病方愈二首  其一",
    "author": "周孚",
    "paragraphs": [
      "水凍全收綠，山寒不解青。",
      "崎嶇頼藜杖，憩息得丘亭。",
      "問歲方鶬鴰，懷人更脊令。",
      "雪崖差可眺，風樹不堪聽。"
    ],
    "added_time": "2026-01-02 00:52:25"
  },
  {
    "source_file": "poet.song.119000.json",
    "title": "幼女生日",
    "author": "王十朋",
    "paragraphs": [
      "林鍾蓂四莢，吾女此時生。",
      "日向炎天永，月從前夜明。",
      "提携仰慈母，教誨頼諸兄。",
      "願汝康而壽，人如少藴清。"
    ],
    "added_time": "2026-01-02 00:52:40"
  },
  {
    "source_file": "poet.song.223000.json",
    "title": "元夕醉梅山弟家  其二",
    "author": "陳著",
    "paragraphs": [
      "爲吾大患爲吾身，假合將來認作真。",
      "烏兔有誰相與老，燕鶑於我已非春。",
      "再生未死客中客，萬事無聞人外人。",
      "獨有梅花尚知己，不妨一醉且同塵。"
    ],
    "added_time": "2026-01-02 00:52:43"
  },
  {
    "source_file": "poet.song.11000.json",
    "title": "寄鄂渚胡從事",
    "author": "宋祁",
    "paragraphs": [
      "紅蕖薰幕得僚英，膝下斑裳捧檄榮。",
      "露茗一槍蠲蜀渴，絲蓴千里佐吳羹。",
      "駐車吏識官橋柳，作賦人傳隴坻鸚。",
      "夜席兩宮求士切，天官寧復带糊名。"
    ],
    "added_time": "2026-01-02 00:53:01"
  },
  {
    "source_file": "poet.song.197000.json",
    "title": "春至  其一",
    "author": "釋永頤",
    "paragraphs": [
      "松鳴山欲浮，昨夜春風過。",
      "曉戶啟晴光，早鶑啼一箇。"
    ],
    "added_time": "2026-01-02 00:53:08"
  },
  {
    "source_file": "poet.song.197000.json",
    "title": "呂晉叔著作遺新茶",
    "author": "釋永頤",
    "paragraphs": [
      "四葉及王游，共家原坂嶺。",
      "歲摘建溪春，爭先取晴景。",
      "大窠有壯液，所發必奇穎。",
      "一朝團焙成，價與黄金逞。",
      "呂侯得鄉人，分贈我已幸。",
      "其贈幾何多，六色十五餠。",
      "每餠包青蒻，紅籤纏素檾。",
      "屑之雲雪輕，啜已神魄惺。",
      "會待佳客來，侑談當晝永。"
    ],
    "added_time": "2026-01-02 00:53:08"
  },
  {
    "source_file": "poet.song.118000.json",
    "title": "白若遇水以小舟從石門渡勢危甚因書數語示圖南文卿時八月二日也",
    "author": "王十朋",
    "paragraphs": [
      "歸途阻秋潦，溪漲不可涉。",
      "迂從石門渡，未見心已怯。",
      "壯哉龍伯宮，幽據雁山脇。",
      "巖如峙城壁，南北本相接。",
      "衆流欲朝宗，天爲開岌嶪。",
      "泓澄潭百尺，臲卼舟一葉。",
      "吾生何自輕，內顧無可挾。",
      "所頼二友生，千里同負笈。",
      "忠信儻可仗，免作飛鳶跕。",
      "來歸從剡溪，山水頗涉獵。",
      "石齧天台舟，浪拍臨海楫。",
      "可曾如此境，令我魂震懾。",
      "連年作行客，川塗但取捷。",
      "不因風雨暴，誰𣊟遠步屧。",
      "茲渡雖云惡，觀覽意亦愜。",
      "謾賦石門篇，添入剡游篋。"
    ],
    "added_time": "2026-01-02 00:54:53"
  },
  {
    "source_file": "poet.song.127000.json",
    "title": "統分稻晚歸二首  其一",
    "author": "陸游",
    "paragraphs": [
      "出裹一簞飯，歸收百把禾。",
      "勤勞解堪忍，餘暇更吟哦。",
      "歲惡增吾困，家貧賴汝多。",
      "村醪莫辭醉，羮芋學岷峨。"
    ],
    "added_time": "2026-01-02 00:54:55"
  },
  {
    "source_file": "poet.song.197000.json",
    "title": "春  其一",
    "author": "趙葵",
    "paragraphs": [
      "檀板且教停，花嬌不耐驚。",
      "日融鶑語滑，風軟蝶身輕。",
      "縷篆銷春晝，遊絲弄晚晴。",
      "誰家楊柳院，笑語雜棋聲。"
    ],
    "added_time": "2026-01-02 00:56:06"
  },
  {
    "source_file": "poet.song.197000.json",
    "title": "春  其二",
    "author": "趙葵",
    "paragraphs": [
      "綠竹移陰抹畫牆，倚欄紅藥殿春光。",
      "風開簾幙催香篆，坐聽鶑聲春晝長。"
    ],
    "added_time": "2026-01-02 00:56:06"
  },
  {
    "source_file": "poet.song.10000.json",
    "title": "夏日出池上",
    "author": "宋庠",
    "paragraphs": [
      "節候春雖往，年華暑未殘。",
      "蓮香開佛座，竹老退劉冠。",
      "戲渚藏赬尾，鳴臯濯素翰。",
      "堇葵紅不一，蒲稗綠多端。",
      "宜物心無對，深根氣自完。",
      "功名俱畫餠，虛玷擁旄官。"
    ],
    "added_time": "2026-01-02 00:57:27"
  },
  {
    "source_file": "poet.song.197000.json",
    "title": "春  其三",
    "author": "趙葵",
    "paragraphs": [
      "點點殘紅纈燕泥，畫堂春暖日初遲。",
      "綠楊影裏鶑聲碎，正是南窗夢覺時。"
    ],
    "added_time": "2026-01-02 00:57:59"
  },
  {
    "source_file": "poet.song.109000.json",
    "title": "何季崇生日",
    "author": "曹勛",
    "paragraphs": [
      "慶閥當年侍從臣，傳家今見石麒麟。",
      "瑶觴初過菖蒲節，碧海聊觀荔子春。",
      "超逸絕塵髯政事，暑天湯餠魏簪紳。",
      "祝公千百松筠壽，常對團團月色新。"
    ],
    "added_time": "2026-01-02 00:58:58"
  },
  {
    "source_file": "poet.song.118000.json",
    "title": "林下十二子詩 桂子蒼",
    "author": "王十朋",
    "paragraphs": [
      "學仙深愧似吳郎，頼有吾廬兩子蒼。",
      "疑是廣寒宮裏種，一秋三度送天香。"
    ],
    "added_time": "2026-01-02 00:59:17"
  },
  {
    "source_file": "poet.song.10000.json",
    "title": "送刑部葉郎中出牧姑蘇",
    "author": "宋庠",
    "paragraphs": [
      "星紀吳開國，雲司漢望郎。",
      "新陪豹尾乘，便襲虎頭囊。",
      "竹箭分兵契，鍾官辦使裝。",
      "苑鶑留祖席，江鶴避歸檣。",
      "世往高臺露，春餘野徑香。",
      "欲知民樂意，訟樹接維桑。"
    ],
    "added_time": "2026-01-02 01:00:27"
  },
  {
    "source_file": "poet.song.223000.json",
    "title": "次韻前人重陽",
    "author": "陳著",
    "paragraphs": [
      "說道貧閒亦自忙，誰知碩果自存陽。",
      "堪憐凍病如無己，不復狂遊似季常。",
      "過眼世情多逐臭，閉門家話自生香。",
      "重陽已在西風裏，空有龍山入夢鄉。"
    ],
    "added_time": "2026-01-02 01:01:24"
  },
  {
    "source_file": "poet.song.248000.json",
    "title": "送留君玉高雲卿自江陰遷松江四絕  其三",
    "author": "陸文圭",
    "paragraphs": [
      "老我卑枝甘伏鷃，羨君喬木又遷鶑。",
      "清平官府無公事，分我絲蓴一箸羹。"
    ],
    "added_time": "2026-01-02 01:01:52"
  },
  {
    "source_file": "poet.song.10000.json",
    "title": "參政李侍郎宿齋中書累日不陪歸馭因成拙句奉獻",
    "author": "宋庠",
    "paragraphs": [
      "攝饗蠲祠令，精心屬輔臣。",
      "齋房貪結佩，歸軾阻均茵。",
      "鵠鼎庖羞潔，鷄枝殿樹春。",
      "坐凝虛室白，行祓大宮神。",
      "政佇疇咨若，朝瞻已事竣。",
      "三秋懷盛德，方信採蕭人。"
    ],
    "added_time": "2026-01-02 01:02:54"
  },
  {
    "source_file": "poet.song.197000.json",
    "title": "海棠",
    "author": "趙葵",
    "paragraphs": [
      "依依楊柳已藏鴉，風度鶑聲到碧紗。",
      "洗盡春光連夜雨，海棠贏得兩三花。"
    ],
    "added_time": "2026-01-02 01:03:25"
  },
  {
    "source_file": "poet.song.1000.json",
    "title": "緣識  其一九",
    "author": "宋太宗",
    "paragraphs": [
      "道泰希夷，乃詠歌之。",
      "羣材奮發，迭奏相追。",
      "風騷不失，千載一時。",
      "倜儻沿革，大啟箴規。"
    ],
    "added_time": "2026-01-02 01:04:04"
  },
  {
    "source_file": "poet.song.1000.json",
    "title": "緣識  其二○",
    "author": "宋太宗",
    "paragraphs": [
      "體道前賢，禮樂爲先。",
      "縱橫逸豫，言發自然。",
      "多知博物，文德心懸。",
      "孰能若此，宇宙推遷。"
    ],
    "added_time": "2026-01-02 01:04:04"
  },
  {
    "source_file": "poet.song.1000.json",
    "title": "緣識  其二一",
    "author": "宋太宗",
    "paragraphs": [
      "繼出寵材，睹奧自開。",
      "揣摩三教，百行俱來。",
      "真宗起思，撫掌堪咍。",
      "識業之敏，談論熙哉。"
    ],
    "added_time": "2026-01-02 01:04:04"
  },
  {
    "source_file": "poet.song.1000.json",
    "title": "緣識  其二二",
    "author": "宋太宗",
    "paragraphs": [
      "造化等齊，不分高低。",
      "神筆才智，海嶽凄凄。",
      "稀代爲寶，舉意東西。",
      "毫端萬象，沃蕩狂迷。"
    ],
    "added_time": "2026-01-02 01:04:04"
  },
  {
    "source_file": "poet.song.1000.json",
    "title": "緣識  其二三",
    "author": "宋太宗",
    "paragraphs": [
      "春色春兮景媚妍，薰風暖潤物華鮮。",
      "上林花結和香霧，絮壓輕輕軟似綿。",
      "寰中運啟大平年，文武須精百藝全。",
      "弄影馬驕難控勒，龜茲韻雅奏鈞天。",
      "仙仗儀排親自注，電轉星毬來進御。",
      "玄之寂妙得其玄，更重人前舉止措。",
      "靴衫束带兩分行，七寶鞭擎呈內庫。",
      "一坦平兮殿毬場，國樂調兮甚鏘洋。",
      "掀天沸渭轟鼉皷，返朴純誠斅三皇。",
      "折旋俯仰怡情悅，乾坤日月盡舒光。",
      "龍馬徘徊多步驟，生獰堪羨困垂韁。",
      "繡䪌紅絛金蹀躞，鑾鈴珂珮水精裝。",
      "五雲慶集鶴爲駕，短袍新樣甚風雅。",
      "東西相望賀頭籌，歡呼蹈舞金階下。",
      "隔宿閤門宣侍臣，廐中令揀馴良馬。",
      "紫氣盤旋分月仗，庭蕪盡去平如掌。",
      "趫捷雄雄鏤鐙輕，雷聲唱徹迎空響。",
      "俄然斗轉俱渾霍，亦非駭目猶人作。",
      "學之玄妙似通神，鳳翼藏珠豈易落。",
      "傍捎正擊有多門，斜身用力輕敲斫。",
      "我因閑暇自銷停，對手臨時相架閣。",
      "深似交鋒立戰軾，匹馬縱橫藉筋脚。",
      "孤星遠迸向人飛。",
      "雲開瑞色天，清廓打三籌，公子王孫第一流。",
      "聲高唱好繡旗舉，響亮歡聲動十洲。",
      "齊拜彤庭臨玉砌，香隨霧散墮鼇頭。",
      "奔馳繫合班，供奉內臣側。",
      "祥煙澹蕩儼清風，御筵開處浮春色。",
      "弦管調高甚諧和，排優次第用心怕。",
      "難中最難人健羨，困即蹔來臨玉殿。",
      "苑花方盛重暄和，特會羣臣開廣讌。",
      "廣讌初啟日遲遲，時飲醲醪紅滿面。",
      "唯將煦育徧覃恩，狻猊噴裊龍香散。",
      "四寒偃戈征將閑，喪膽犬戎尋不見。",
      "牡丹澹兮白如雪，打毬妙兮多指訣。",
      "似展兵機演智謀，風旋兩陰甚奇絕。",
      "每爭競逐向前衝，星高隕墜相鉤拽。",
      "聲傳士庶萬千家，濟濟鏘鏘耀輝華。",
      "從人巧拙快予意，歡呼動地喜交加。",
      "我緣寡薄非明主，禮樂風俗成規矩。",
      "笑他左右盡狂心，文臣戰將多如雨。",
      "修持管筆故無疑，威懾遐荒用神武。",
      "僚宰滿面是香塵，一邊得失虧先補。",
      "車書混化霸丕圖，姬周小世方爲數。",
      "休言落鴈射雙鵰，中原靜亂平胡虜。"
    ],
    "added_time": "2026-01-02 01:04:04"
  },
  {
    "source_file": "poet.song.187000.json",
    "title": "夜宿梅山寺",
    "author": "王遂",
    "paragraphs": [
      "山寺逢晚秋，郊原带雨餘。",
      "禾收將有耳，民病化爲魚。",
      "陰沴何當掃，兵氛苦未除。",
      "豈無吳市隠，封事至公車。"
    ],
    "added_time": "2026-01-02 01:04:36"
  },
  {
    "source_file": "poet.song.119000.json",
    "title": "離沙市天色變舟人懼風作少憩公安而行默禱有應",
    "author": "王十朋",
    "paragraphs": [
      "解任古夔國，移官白蘋洲。",
      "三峽雖幸免，大江尚堪憂。",
      "黎明霧四塞，篙師請停舟。",
      "爾禱於公安，吾禱學孔丘。",
      "愷悌以爲治，潔廉以自修。",
      "神乎苟聽之，庶不爲神羞。",
      "須臾日光漏，江凈烟靄收。",
      "願如吾祖言，千里俱安流。"
    ],
    "added_time": "2026-01-02 01:04:38"
  },
  {
    "source_file": "poet.song.118000.json",
    "title": "夢齡得男老者喜甚湯餠會中出詩以賀",
    "author": "王十朋",
    "paragraphs": [
      "梅溪佳氣夜葱葱，果得奇兒應夢熊。",
      "湯餠笑歡良不淺，桑弧時節稍相同。",
      "喜將老眼看猶子，首出新詩賀乃翁。",
      "從此吾門如謝傅，芝蘭玉樹滿庭中。"
    ],
    "added_time": "2026-01-02 01:04:45"
  },
  {
    "source_file": "poet.song.145000.json",
    "title": "句",
    "author": "釋寶曇",
    "paragraphs": [
      "難與英雄論教化。"
    ],
    "added_time": "2026-01-02 01:04:46"
  },
  {
    "source_file": "poet.song.145000.json",
    "title": "殘春雨夜讀陳子高詩用其韻",
    "author": "李洪",
    "paragraphs": [
      "春事忽已闌，年華何駛急。",
      "客子困窮年，卧若蛇蚓蟄。",
      "泥深沒屐齒，市橋燈熠熠。",
      "殘缸玉蟲綴，簷雨泫如泣。",
      "歸期儻有徵，緩我百憂集。",
      "余生本畸人，三年楚囚縶。",
      "經商逐毫末，索米慁畿邑。",
      "君門深九重，無籍豈敢入。",
      "涸轍望斗升，然桂炊玉粒。",
      "妻孥寄田廬，誅茆冬未葺。",
      "朅來幾弦晦，漏屋想沾濕。",
      "但喜一犁足，犉犢起𧤏𧤏。",
      "耕耨貴及時，歸歟具籉笠。"
    ],
    "added_time": "2026-01-02 01:04:46"
  },
  {
    "source_file": "poet.song.145000.json",
    "title": "贈史康時二首  其一",
    "author": "李洪",
    "paragraphs": [
      "史侯眉山英，壯歲陪戎旃。",
      "胸蟠九雲夢，筆倒三峽泉。",
      "封侯直易爾，唾手平幽燕。",
      "相國昔分陝，幕府羅雋賢。",
      "公於二三子，骯髒孰差肩。",
      "綸巾白羽扇，談笑清渭汧。",
      "功名晚蹉跎，肯著祖逖鞭。",
      "南游上會稽，却泛洞庭船。",
      "九嶷多隠逸，千里跨馬韉。",
      "邂逅闔閭城，傾蓋欣忘年。",
      "誦我阮籍詩，三歎涕泗漣。",
      "客懷已趣裝，握手臨道邊。",
      "歸歟指衡麓，未辦買山錢。",
      "他年遇回雁，寄我湘中篇。"
    ],
    "added_time": "2026-01-02 01:04:46"
  },
  {
    "source_file": "poet.song.145000.json",
    "title": "贈史康時二首  其二",
    "author": "李洪",
    "paragraphs": [
      "霜飈何凄冽，歲晏同漂泊。",
      "男兒志四方，寧久怨落魄。",
      "懷忠思報國，結義重然諾。",
      "死生貧賤間，交情今寂寞。",
      "差觀世態澆，未遇所立卓。",
      "英衮卧東山，南極仰衡霍。",
      "復期宇縣清，重使混沌鑿。",
      "會見官儀修，再卜東邑洛。",
      "否運行當傾，宇宙見開拓。",
      "他年功名逼，豈但持禁橐。",
      "堂堂蒼鬚眉，形貌畫麟閣。",
      "如何决此行，徑欲就邱壑。",
      "五十非無聞，斯文猶木鐸。",
      "願保千金軀，百鳥見一鶚。"
    ],
    "added_time": "2026-01-02 01:04:46"
  },
  {
    "source_file": "poet.song.145000.json",
    "title": "贈支提德最",
    "author": "李洪",
    "paragraphs": [
      "我昔觀華嚴，心熟毘盧境。",
      "東南有支提，千聖會巖嶺。",
      "欲從善財問，悵此路悠永。",
      "朅來縻王事，勝處每參請。",
      "彈指開重樓，結願發深省。",
      "寄謝德雲師，相見在別頂。",
      "禪翁游江湖，傳衣自雙徑。",
      "向來梅子熟，一衲伴千聖。",
      "十年此趺坐，樓閣方鼎盛。",
      "夜闌撥爐灰，衲也吾所敬。",
      "我如老摩詰，到處扣禪病。",
      "接淅復過雲，林端隔清磬。"
    ],
    "added_time": "2026-01-02 01:04:46"
  },
  {
    "source_file": "poet.song.251000.json",
    "title": "春曉",
    "author": "林昉",
    "paragraphs": [
      "薄衣初試曉寒輕，雲閣殘陰雨弄晴。",
      "落去好花微有恨，生來野草半無名。",
      "丹心愛國勞難破，白髮欺人鑷又生。",
      "瘦遶石欄三十匝，綠楊何處脆鶑聲。"
    ],
    "added_time": "2026-01-02 01:06:07"
  },
  {
    "source_file": "poet.song.109000.json",
    "title": "送謝景思從辟督府二首  其一",
    "author": "曹勛",
    "paragraphs": [
      "乘傳逆知懷抱開，壁門春晚靜塵埃。",
      "萱明子舍雖云樂，檄愈頭風得屢催。",
      "橫槊便知威黠虜，指蹤端復頼長才。",
      "維持江左風流在，富貴行看正鼎來。"
    ],
    "added_time": "2026-01-02 01:06:19"
  },
  {
    "source_file": "poet.song.137000.json",
    "title": "鏵嘴",
    "author": "范成大",
    "paragraphs": [
      "導江自海陽，至縣廼瀰迤。",
      "狂瀾即奔傾，中流遇鏵嘴。",
      "分爲兩道開，南灕北湘水。",
      "至今舟楫利，楚粵徑萬里。",
      "人謀奪天造，史祿所經始。",
      "無謂秦無人，虎鼠用否耳。",
      "紫藤纏老蒼，白石溜清泚。",
      "是間可作社，牲酒百世祀。",
      "修廢者誰歟，配以臨川李。"
    ],
    "added_time": "2026-01-02 01:07:55"
  },
  {
    "source_file": "poet.song.37000.json",
    "title": "和喜雪",
    "author": "呂陶",
    "paragraphs": [
      "向夕層雲結，黎明漫漫飛。",
      "山川都變色，松竹倍生輝。",
      "共喜飄方密，翻憂落漸稀。",
      "陰功施黑律，寒侯應璿璣。",
      "右席延文客，先塗奉玉妃。",
      "二儀清景混，四野遠光圍。",
      "愛日因藏照，狂飈間作威。",
      "三冬兹有得，一穀敢言饑。",
      "渇望於時久，華心在物微。",
      "霈然蒙大潤，化力少知歸。"
    ],
    "added_time": "2026-01-02 01:08:11"
  },
  {
    "source_file": "poet.song.37000.json",
    "title": "和對雪",
    "author": "呂陶",
    "paragraphs": [
      "嚴冬飛朔雪，此景望中嘉。",
      "雲暗垂天幕，江平壓浪花。",
      "翅寒低獨鴈，枝重折叢葭。",
      "冷甲窮邊戍，凝煙野叟家。",
      "聚來風有助，消去日難遮。",
      "爐暖頻烘獸，盃濃不飲蜿。",
      "謝呤殊可愛，郢唱又何加。",
      "好盡登臨興，搜題徹四遐。"
    ],
    "added_time": "2026-01-02 01:08:11"
  },
  {
    "source_file": "poet.song.37000.json",
    "title": "上韓端明",
    "author": "呂陶",
    "paragraphs": [
      "要道根皇極，純王攬懿綱。",
      "域中洪造廣，天下大形彊。",
      "臣主同千載，藩宣奠四方。",
      "乾文耀參井，地鎮聳岷梁。",
      "景谷餘波迥，靈關古塞荒。",
      "限蠻唐節制，析部漢封彊。",
      "石穴延通道，山扄設巨防。",
      "利源充內帑，兵勢壓巴羌。",
      "付畀關休戚，權宜任弛張。",
      "紫封傳墨敕，金印坐黄堂。",
      "自昔都俞重，其誰德業彰。",
      "乖崖施遠略，忠獻紹前良。",
      "樂得中和職，人躋富庶鄉。",
      "含生知化力，永日載春陽。",
      "滲漉淵源在，醲醇骨髓藏。",
      "深和流耳目，盛事載縑緗。",
      "歲月徒爲久，風猷信不忘。",
      "恩褒賈逵祀，人愛召公棠。",
      "檜有喬枝茂，蘭宜後葉芳。",
      "惟公真輔翼，與世會明昌。",
      "間發乾坤秀，親逢日月光。",
      "國華增黼黻，地寶獻琳琅。",
      "尹道存先覺，軻心藴至剛。",
      "朝廷尊閥閲，士黨貴文章。",
      "髙視雲霄路，遐飛翰墨場。",
      "鵬圖指溟渤，驥步得康莊。",
      "藩會初關決，仙瀛已踐揚。",
      "本元游秘府，侍從陟清廂。",
      "偉望全康濟，周才歷浩穰。",
      "中天承帝選，南國撫民傷。",
      "使範資勤恤，君言務肅將。",
      "繡衣新燦燦，大旆遠皇皇。",
      "賑惠常聞黯，澄清乃識滂。",
      "疲羸起溝壑，暴濫去豺狼。",
      "大節堅持守，純忠自激昂。",
      "還登文石陛，頻上諫書囊。",
      "人鑑分今古，神龜憲否藏。",
      "斯猷三接告，至理一言詳。",
      "柱下尊良史，螭頭立左郎。",
      "纂修該七法，注録擅三長。",
      "午夜星垣迥，南風省户凉。",
      "揮毫綸綵爛，垂佩玉聲鏘。",
      "春老常聯萼，雲晴鴈綴行。",
      "雄名出蘇李，公論美常揚。",
      "眷倚隆矜式，諮詢行贊襄。",
      "得人居內相，有道輔明王。",
      "大手憑才識，深謀協典常。",
      "五花曾執判，七寶屢登床。",
      "燕見趨東閣，優容對未央。",
      "儀刑真謇謇，謨訓極洋洋。",
      "重委臺綱正，終圖國體康。",
      "至誠頻啟導，大事費裁量。",
      "多僻消芽孽，羣邪潔肺膓。",
      "諄諄聞藥石，凜凜畏冰霜。",
      "論議他奚恤，猷爲己所當。",
      "安危一身繫，出處萬民望。",
      "蔡俗嗟延哺，堯心慮納隍。",
      "建侯崇屏翰，選德庇災殃。",
      "異政乘時立，清飈與惠翔。",
      "界中生穭穀，境上散飛蝗。",
      "儒將能專閫，神兵豈頓鋩。",
      "十連循節鉞，四面固金湯。",
      "拓地歸充國，謀軍得子房。",
      "天威神臂指，戎氣窒喉吭。",
      "屬國恬懷撫，函書恥謾狂。",
      "具贍宜廟幄，遐福合陵岡。",
      "迺顧西南遠，明如左右旁。",
      "大門堪世守，輿頌願時颺。",
      "命策榮千矢，封圭判二章。",
      "物傳家乃舊，刀應夢爲祥。",
      "善事知弓冶，奇毛識鳯凰。",
      "百尋標落落，萬頃信汪汪。",
      "廟瑟餘音靜，庖刀發刃鋼。",
      "闊難求畛域，微不誤毫芒。",
      "雅意儒爲寶，宏規沼象璜。",
      "魯公先請學，高䀢力崇庠。",
      "教化惟敦奬，衣冠敢怠遑。",
      "七經登講舍，數仞企師牆。",
      "樂善無遺芥，懲非易去稂。",
      "百城損慱塞，萬井絕貪攘。",
      "牧廐寛收歛，窮閻飽歳糧。",
      "吏姦藏瓜吻，人瘼愈膏盲。",
      "昔謂庖厨侈，徒矜口體嘗。",
      "愛心加俎豆，和氣落壺觴。",
      "蔀屋晴曦燭，枯荄湛露瀼。",
      "盛時逢召杜，奕世見龔黄。",
      "至矣紓宵旰，熙然協雨暘。",
      "里閭敦悌讓，原野競農桑。",
      "指顧寧陬落，生成及稻梁。",
      "邊聲息金皷，民室富囷倉。",
      "共樂親熒座，僉期輔峻廊。",
      "定登賢相器，行促舍人装。",
      "奕奕驅軺傳，喈喈餙鏤鍚。",
      "矢謨勤翼舜，納誨永隆商。",
      "鄭武髙風盛，韋成懿跡相。",
      "洪鑪專鼓鑄，大鼎薦烹鬺。",
      "浩漡躋民域，安平援世航。",
      "詩人褒繡衮，坤道吉黄裳。",
      "歌舞真賢進，光華至治香。",
      "欲知能事畢，四海處陶唐。"
    ],
    "added_time": "2026-01-02 01:08:11"
  },
  {
    "source_file": "poet.song.37000.json",
    "title": "和質夫運使大夫久旱喜雨長句",
    "author": "呂陶",
    "paragraphs": [
      "六月陽初亢，三農否忽傾。",
      "應祈由化力，蒙惠得歡聲。",
      "草木英華動，山川氣象清。",
      "石間看燕舞，池上覺蛙鳴。",
      "水闊江尤渺，雲濃夜未明。",
      "逡巡煩暑薄，時序好風輕。",
      "喜意知餘潤，憂心恐易晴。",
      "秀園吟際適，豐野望中平。",
      "勤有賢侯志，霖非舊史評。",
      "不須窮造物，土俗但犂耕。"
    ],
    "added_time": "2026-01-02 01:08:11"
  },
  {
    "source_file": "poet.song.37000.json",
    "title": "又和喜雨",
    "author": "呂陶",
    "paragraphs": [
      "壇宇嚴封築，牲羞薦潔鮮。",
      "精誠宜有感，惠澤果無愆。",
      "暑氣沈虛谷，濃雲布滿天。",
      "雷霆馳勢力，河漢動經躔。",
      "農作方勞甚，人情忽泰然。",
      "春渠慚訟水，夜鼓促芸田。",
      "優足過三日，豐登又一年。",
      "隨車循吏事，應可繼前賢。"
    ],
    "added_time": "2026-01-02 01:08:11"
  },
  {
    "source_file": "poet.song.108000.json",
    "title": "頌古十九首  其二",
    "author": "釋慧暉",
    "paragraphs": [
      "是風是旛君莫疑，百草叢中信步歸。",
      "王道太平無忌諱，戲蝶流鶑遶樹飛。"
    ],
    "added_time": "2026-01-02 01:08:24"
  },
  {
    "source_file": "poet.song.109000.json",
    "title": "送子芬年家之官越上",
    "author": "曹勛",
    "paragraphs": [
      "清潤丰姿玉不瑕，篇章典重見詞華。",
      "韜鈐小試諸侯幕，事業共稱丞相家。",
      "蓬閣晝長宜笑詠，山陰春早已鶑花。",
      "鳳池自是風流在，行見金門帽带斜。"
    ],
    "added_time": "2026-01-02 01:08:37"
  },
  {
    "source_file": "poet.song.251000.json",
    "title": "山中春曉",
    "author": "林昉",
    "paragraphs": [
      "婆餠焦啼曉戶開，冷東風裏惜殘梅。",
      "片雲祇傍簷頭宿，昨夜何山作雨來。"
    ],
    "added_time": "2026-01-02 01:08:41"
  },
  {
    "source_file": "poet.song.197000.json",
    "title": "遊羅浮寶積寺  其一",
    "author": "陳元晉",
    "paragraphs": [
      "晴峰膏秋容，遠騎駐春脚。",
      "長風載之游，清月此旅酌。",
      "眼高天圍小，語暖雲氣薄。",
      "神仙邂逅親，導客以笙鶴。"
    ],
    "added_time": "2026-01-02 01:09:13"
  },
  {
    "source_file": "poet.song.19000.json",
    "title": "成大卿宅矮槐",
    "author": "趙抃",
    "paragraphs": [
      "手植踰三紀，年隨矮勢增。",
      "枝盤多蠖屈，根轉欲虬騰。",
      "密覆周遭地，孤撐最上層。",
      "風條低偃蹇，烟葉碎鬅鬙。",
      "顧我來雖羨，如公退未能。",
      "溪園饒樂事，時此會佳朋。"
    ],
    "added_time": "2026-01-02 01:09:41"
  },
  {
    "source_file": "poet.song.19000.json",
    "title": "遊青城山",
    "author": "趙抃",
    "paragraphs": [
      "三十六峯峻，維岷在蜀奇。",
      "方行刺史部，重款丈人祠。",
      "凍雪諸蕃隔，晴雲六面披。",
      "訪山窮寶洞，敕鬼覘豐碑。",
      "泉落寒崖響，蘿依古木垂。",
      "良工存舊筆，老叟琢新詩。",
      "陟險齊雙屐，逢幽鼓七絲。",
      "盤桓不忍去，還作更來期。"
    ],
    "added_time": "2026-01-02 01:09:41"
  },
  {
    "source_file": "poet.song.19000.json",
    "title": "喜雨",
    "author": "趙抃",
    "paragraphs": [
      "火官施酷令，曦馭肆炎威。",
      "魃虐詩嘗刺，巫焚禮舊譏。",
      "神將明德應，人用至誠祈。",
      "有幸真天與，先期不汝違。",
      "四郊雲靉靉，三日雨霏霏。",
      "色動田園喜，聲無里巷欷。",
      "終圖實倉廩，已足賤珠璣。",
      "報彼民咨者，恩斯帝力歸。"
    ],
    "added_time": "2026-01-02 01:09:41"
  },
  {
    "source_file": "poet.song.19000.json",
    "title": "引年自喜",
    "author": "趙抃",
    "paragraphs": [
      "乾坤報不得，犬馬戀無緣。",
      "請有再三瀆，生踰七十年。",
      "雲山充素志，霜雪滿華巔。",
      "遠矣日邊地，歸歟春暮天。",
      "灘長釣臺客，棋久爛柯仙。",
      "去樂林泉下，何勞一指禪。"
    ],
    "added_time": "2026-01-02 01:09:41"
  },
  {
    "source_file": "poet.song.19000.json",
    "title": "次韻程給事會稽懷古即事",
    "author": "趙抃",
    "paragraphs": [
      "東南杭與越，形勢夾長川。",
      "地占一方秀，天生萬象全。",
      "兩城俱卓爾，列郡豈加焉。",
      "異世稱無間，同時較有偏。",
      "厥民如貴簡，彼國實居先。",
      "大海收淮瀆，羣山冠幅員。",
      "古人蹤欲見，遊客目先穿。",
      "況自醇風俗，從來省朴鞭。",
      "有年人既庶，樂教志彌堅。",
      "每得前朝事，嘗由眾口傳。",
      "土疆歸闕下，州宇闢湖邊。",
      "未苦秦來幸，先經霸擅權。",
      "有賢思避世，擇地效高眠。",
      "盤屈稽山勢，嵯峨玉笥巔。",
      "茂林侵碧漢，修竹掛青烟。",
      "東浙潮聲近，西陵草色鮮。",
      "四明登陸顯，五泄夾溪沿。",
      "漁浦從舟楫，仙居遠市廛。",
      "山青難入畫，花灼正如燃。",
      "石傘陰遮徑，松潭韻寫絃。",
      "千峯雲靉靆，雙澗水潺湲。",
      "靈迹曾遊處，清風可坐延。",
      "龜浮山出浪，龍去井迷年。",
      "泉湧尋源出，蘿繁附木纏。",
      "屏危開石上，星摘射巖前。",
      "仙髻傳今古，峯形露醜妍。",
      "法華初賜號，釋子已超禪。",
      "一感因人異，羣言可理詮。",
      "遍隨高下賞，潛解利名牽。",
      "民室常盈目，城闉異及肩。",
      "通幽雲底路，朝接洞中天。",
      "必有千年隱，都忘萬事煎。",
      "嚴園烟水亂，樊榭柳花顛。",
      "聖閣迎仙母，湖樓望綵船。",
      "越臺凌縹緲，溪女鬭嬋娟。",
      "野景誠無限，遊人豈獨專。",
      "清虛宮剎古，恍惚歲時遷。",
      "寶相靈猶驗，雲門瑞復還。",
      "塵埃籠古壁，章句列前賢。",
      "醮禮因勤甚，龍宮尚儼然。",
      "魚池乖本意，僧罟觸輕漣。",
      "鑿石成金像，營庵對玉蓮。",
      "瑰奇天桂室，瀟灑寶林篇。",
      "歷歷森豪俊，昭昭著簡編。",
      "蘭亭真翰筆，桃谷舊神仙。",
      "想像人堪慕，淒涼物足憐。",
      "公卿誇道路，父子遁林泉。",
      "廢宅仙宮立，還鄉世事捐。",
      "嗟時徒役役，味道益乾乾。",
      "種墓藏山穴，聳祠闞水壖。",
      "方干栖逸地，祖貫起英躔。",
      "相隱今遺跡，侯封昔見旜。",
      "錦衣漸我得，車帳爲民褰。",
      "臣力難堪矣，君仁未舍旃。",
      "挺身徒盡瘁，報德乏微涓。",
      "所向知師古，干時愧學圓。",
      "璣衡中切冒，條教外頒宣。",
      "每慕黄居潁，曾卑隗相燕。",
      "有爲懷黽勉，無術可收甄。",
      "得請鄉邦便，躬祠祖垅虔。",
      "耕桑初勸諭，饑疫偶成連。",
      "賑發無深惠，疲勞獲少痊。",
      "闔封方富稔，載路息迍邅。",
      "近幸同年代，前符昔日緣。",
      "一麾來鎮撫，千騎爲盤旋。",
      "弊政因民革，煩文到日蠲。",
      "恩隨和氣浹，令比置郵遄。",
      "美譽皆騰實，清香已勝羶。",
      "善良陶靜化，姦猾洗前愆。",
      "吏畏輸心鑒，民深入善淵。",
      "課書人第一，軺召里逾千。",
      "身起侯藩政，班趨秘殿聯。",
      "謀猷光帝座，議論溢經筵。",
      "道合風雲會，功高玉石鎸。",
      "正宜裨日月，未可問園田。",
      "士論逾時望，人心曷月湔。",
      "聲名加顯顯，歌頌轉翾翾。",
      "預喜明賢遇，須知直道便。",
      "中宸深有眷，外補實難銓。",
      "行爲山陰老，聊收一大錢。"
    ],
    "added_time": "2026-01-02 01:09:41"
  },
  {
    "source_file": "poet.song.118000.json",
    "title": "又覓沒利花",
    "author": "王十朋",
    "paragraphs": [
      "沒利名嘉花亦嘉，遠從佛國到中華。",
      "老來耻逐蠅頭利，故向樿房覓此花。"
    ],
    "added_time": "2026-01-02 01:09:58"
  },
  {
    "source_file": "poet.song.233000.json",
    "title": "送趙蘭皋教杭學",
    "author": "牟巘",
    "paragraphs": [
      "一似彭城向潁時，重開講席整冠緌。",
      "青衿喜得新師範，白髮能言舊尹釐。",
      "獨冷定應非熱屬，衆芳况復異凡姿。",
      "不妨且作回翔意，直上摶扶亦未遲。"
    ],
    "added_time": "2026-01-02 01:11:04"
  },
  {
    "source_file": "poet.song.205000.json",
    "title": "秋夜臨汝館懷友人陳聘君頼竹莊",
    "author": "嚴羽",
    "paragraphs": [
      "秋聲動梧竹，月色滿庭蕪。",
      "此夕懷良友，天涯各一隅。",
      "飛飛羣過雁，切切未栖烏。",
      "安得從君去，扁舟駕五湖。"
    ],
    "added_time": "2026-01-02 01:11:50"
  },
  {
    "source_file": "poet.song.145000.json",
    "title": "送錢進思倅吳郡",
    "author": "李洪",
    "paragraphs": [
      "繁雄茂苑侔漢輔，森戟凝香古佳處。",
      "鵷鷺行除半刺賢，萬井提封頼摩拊。",
      "公家名德世有人，伯仲于今見伊呂。",
      "妙齡籍甚馳日邊，粉闈握蘭將振羽。",
      "故爲補外便親養，知已家庭真內舉。",
      "畫鷁鳴鐃催去程，垂虹松江對煙雨。",
      "西北高樓插暮霞，荷芰池光破炎暑。",
      "平分風月助詩興，一諾無事留公府。",
      "却尋館娃歌舞地，麋鹿臺荒盡禾黍。",
      "劍池古色湛寒泉，響屧採香迷島嶼。",
      "仙鬼遺踪杳茫昧，臨賦餘情時訪古。",
      "治中別駕稱展驥，末俗媕娿譏越俎。",
      "簡書獄市抵胡粵，末界馬牛視齊楚。",
      "欲了官事兒輩癡，鉗柅吏欺租賦簿。",
      "退食蕭然絕點埃，亦有佳客酬談麈。",
      "想席未煖詔已頒，穩上丹墀看布武。",
      "故人貧病寄江湖，一衲蒙頭參馬祖。",
      "時憑尺素問沉綿，臨別索詩愧吳語。"
    ],
    "added_time": "2026-01-02 01:12:40"
  },
  {
    "source_file": "poet.song.187000.json",
    "title": "青溪橋",
    "author": "王遂",
    "paragraphs": [
      "倬彼清溪兮山高水長，上承黟歙兮下接錢唐。",
      "雨稍漸漬兮衆流湯湯，家具舟楫兮商旅伏藏。",
      "繄四海以爲家兮何獨困此一方，視己同溺兮用造舟以爲梁。",
      "顧一歲之一新兮歲旱則亡，眷令長之遠慮兮不間雨暘。",
      "晴日當空兮余備不忘，帝用時以安下民兮余敢不强。",
      "雖傾余之囊橐兮使皆即乎康莊，彼慮如近憂兮令雖法而何傷。",
      "公雖憂而民喜兮百世烝嘗。"
    ],
    "added_time": "2026-01-02 01:13:29"
  },
  {
    "source_file": "poet.song.223000.json",
    "title": "代前人次韻趙縣尉即席詩",
    "author": "陳著",
    "paragraphs": [
      "舊來曾此攝雷封，勉策駑鞭愧罔功。",
      "自分依蓮遊綠水，豈期沿檄又秋風。",
      "今來視昔還多事，我亦無他祇一中。",
      "此去未知能淑後，時知石藥頼明公。"
    ],
    "added_time": "2026-01-02 01:13:33"
  },
  {
    "source_file": "poet.song.248000.json",
    "title": "深山佳處子昂爲宣城友人書  其一",
    "author": "陸文圭",
    "paragraphs": [
      "濁流不受美女鑒，醜石乃似頑夫形。",
      "行盡溪山千百里，只宜此地結茅亭。"
    ],
    "added_time": "2026-01-02 01:13:34"
  },
  {
    "source_file": "poet.song.37000.json",
    "title": "送馮樞密",
    "author": "呂陶",
    "paragraphs": [
      "帥領來全蜀，掄魁祗一人。",
      "崧髙雪山勢，清徹錦江津。",
      "旒冕思長策，機衡屬老臣。",
      "部中方拜賜，天下又迴春。",
      "出處無非道，安危繫此身。",
      "巖贍殊慶快，塗說敢開陳。",
      "聖運重熙久，皇威萬里振。",
      "勒兵充宇宙，按劍待煙塵。",
      "權術輕三表，韜鈴貴五申。",
      "招懷及蠻徼，指顧下洮岷。",
      "文誥傳荒服，天聲壓外鄰。",
      "捷書連歲上，故壤一朝新。",
      "計費千金易，論功百勝頻。",
      "征衣空杼軸，戰骨委荆榛。",
      "水旱乾坤慘，錐刀畎畝貧。",
      "人情危欲鎮，帝澤壅難均。",
      "幸會公歸國，相歡物在鈞。",
      "華心生草野，和氣滿楓宸。",
      "士論歸依切，風謠禱頌真。",
      "嘉謨憑獻納，大事費經綸。",
      "治術關休戚，規模有革因。",
      "號寒思挾纊，引哺願嘗珍。",
      "圖治雖更化，封侯漫富民。",
      "髙明深鑒照，密勿定諮詢。",
      "悟主言稱舜，論兵諭借秦。",
      "無爲羣動悦，不陳四夷賓。",
      "寶鼎千鈞重，薰琴九奏純。",
      "放懷留化日，反掌叙彛倫。",
      "邦體還清靜，王綱務率循。",
      "太平勳業就，寰海被堯仁。"
    ],
    "added_time": "2026-01-02 01:14:00"
  },
  {
    "source_file": "poet.song.10000.json",
    "title": "溪齋春日",
    "author": "宋庠",
    "paragraphs": [
      "問君何事拙謀身，竹塢溪齋養鈍人。",
      "白鷺儀形閒照水，野鶑言語亂嘲春。",
      "半生已悔嬰朝紱，萬境方將付客塵。",
      "自笑經旬無宴具，對花孤坐嚥瓊津。"
    ],
    "added_time": "2026-01-02 01:14:28"
  },
  {
    "source_file": "poet.song.19000.json",
    "title": "禁籞見牡丹仍蒙恩賜",
    "author": "趙抃",
    "paragraphs": [
      "校文春殿籥天關，內籞千葩放牡丹。",
      "風捲異香來幕帟，日披濃艷出欄干。",
      "芳菲喜向禁中見，憔悴憶曾江外看。",
      "剪賜從臣君意重，數枝和露入金盤。"
    ],
    "added_time": "2026-01-02 01:15:17"
  },
  {
    "source_file": "poet.song.127000.json",
    "title": "繫舟下牢溪游三游洞二十八韵",
    "author": "陸游",
    "paragraphs": [
      "舊觀三峽圖，常謂非人情。",
      "意疑天壤間，豈有此崢嶸。",
      "畫師定戲耳，聊欲窮丹青。",
      "西游過沔鄂，莽莽千里平。",
      "昨日到峽州，所見始可驚。",
      "乃知畫非妄，却恨筆未精。",
      "及兹下牢戍，峰嶂畢自呈。",
      "下入裂坤軸，高鶱插青冥。",
      "角勝多列峙，擅美有孤撐。",
      "或如釡上甑，或如坐後屏。",
      "或如倨而立，或如喜而迎。",
      "或深如螺房，或疏如窗櫺。",
      "峨巍冠冕古，婀娜髻鬟傾。",
      "其間絕出者，虎搏蛟龍獰。",
      "崩崖凜欲墮，修梁架空横。",
      "懸瀑瀉無底，終古何時盈。",
      "幽泉莫知處，但聞珩珮鳴。",
      "怪怪與奇奇，萬狀不可名。",
      "久聞三游洞，疾走忘病嬰。",
      "竇穴初漆黑，傴僂捫壁行。",
      "方虞觸蟄蛇，頫見一點明。",
      "扶接困僮奴，恍然出瓶罌。",
      "穹穹厦屋寬，滴乳成微泓。",
      "題名歐與黄，雲蒸蒼蘚平。",
      "穿林走驚麕，拂面逢飛鼪。",
      "息倦盤石上，拾樵置茶鐺。",
      "長嘯答谷響，清吟和松聲。",
      "辭卑不堪刻，猶足寄友生。"
    ],
    "added_time": "2026-01-02 01:15:19"
  },
  {
    "source_file": "poet.song.118000.json",
    "title": "玄鳥至",
    "author": "王十朋",
    "paragraphs": [
      "昆蟲方啟戶，玄鳥亦知辰。",
      "去自盲風候，來逢化日春。",
      "深條烟雨濕，廣厦羽毛新。",
      "故壘尋遺迹，雕梁拂舊塵。",
      "早鶑宜結友，秋雁不同賓。",
      "嘉爾能知義，無忘舊主人。"
    ],
    "added_time": "2026-01-02 01:15:22"
  },
  {
    "source_file": "poet.song.205000.json",
    "title": "有感六首  其三",
    "author": "嚴羽",
    "paragraphs": [
      "聞道單于使，年來入國頻。",
      "聖朝思息戰，異域請和親。",
      "今日唐虞際，羣公社稷臣。",
      "不妨盟墨詐，須戒覆車新。"
    ],
    "added_time": "2026-01-02 01:15:56"
  },
  {
    "source_file": "poet.song.11000.json",
    "title": "送孫皋",
    "author": "宋祁",
    "paragraphs": [
      "江邊瑶草鬭袍青，所樂從軍得四明。",
      "新水一篙催泛鷁，故林三月及聞鶑。",
      "羽書無警棲毫熟，談幄多歡醉葉傾。",
      "我亦中都厭羊酪，爲傳秋思與蓴羹。"
    ],
    "added_time": "2026-01-02 01:16:16"
  },
  {
    "source_file": "poet.song.197000.json",
    "title": "胡文昌和東坡子由彭城月詩併錄澹菴新州以所和見示索和",
    "author": "陳元晉",
    "paragraphs": [
      "澹菴眼似坡仙高，眇視軒冕如秋毫。",
      "忠臣要作社稷計，那知平陸生風濤。",
      "當時蓋亦輕餘子，富貴轉頭真逝水。",
      "汗青不朽姓字香，百世聞風尚興起。",
      "函關正要封泥丸，金陵王氣開龍蟠。",
      "一書乞借尚方劍，搢紳環睨心爲寒。",
      "要扶鑾駕還都汴，鼎鑊在前顔不變。",
      "低頭辦了著南冠，歛手笑還丞相板。",
      "飛鳶跕跕古錦山，氣老益壯窮益堅。",
      "銀河流空月照地，肺肝洞作冰玉看。",
      "緬懷坡仙亦大好，詩比離騷興香草。",
      "持杯滿滿賀素娥，嶺海百年逢二老。",
      "聞孫趾美德不貧，清文高節猶前人。",
      "何當佳話重拈出，只慙授簡梁園客。"
    ],
    "added_time": "2026-01-02 01:16:22"
  },
  {
    "source_file": "poet.song.37000.json",
    "title": "送茹世美少卿",
    "author": "呂陶",
    "paragraphs": [
      "切慕真仙理，能收至靜心。",
      "紛華雖爾共，勢利莫吾侵。",
      "造化歸三鼎，逍遙託五禽。",
      "一言平物我，萬事委浮沈。",
      "研味經翻玉，吁嗟礫變金。",
      "太霞方夢想，流水漫光陰。",
      "得郡情應樂，休官志已深。",
      "遐飛脱塵網，髙視笑蹄涔。",
      "舊德淹卿寺，清風聳士林。",
      "却憂公議在，未易解朝簪。"
    ],
    "added_time": "2026-01-02 01:16:55"
  },
  {
    "source_file": "poet.song.223000.json",
    "title": "次韻弟觀詠丹山池荷  其二",
    "author": "陳著",
    "paragraphs": [
      "一雨西來滿寺凉，盈盈不語立方塘。",
      "遠公白社所修種，浄土青胎無點妝。",
      "要向花光見菩薩，肯從色界問蓮香。",
      "回頭玉手雙杯處，多少風流墮醉鄉。"
    ],
    "added_time": "2026-01-02 01:17:22"
  },
  {
    "source_file": "poet.song.155000.json",
    "title": "登多景樓分樓高天一握爲韻得一字樓非舊址惟東面可眺三隅暗甚時方改作榜稱米元章書蓋僞也語寺僧當易之",
    "author": "周孚",
    "paragraphs": [
      "往時百仞山，丹樓麗朝日。",
      "江天富佳致，收攬不遺一。",
      "匆匆熙豐事，電往那可詰。",
      "故基誰爲徙，勝槩從此失。",
      "如窺一面網，反隨三凌室。",
      "幽懷鬰塵霧，老眼暗髹漆。",
      "雖云一牛鳴，每至輒悔出。",
      "使君改築意，正欲名稱實。",
      "丁丁斤斧功，趁此玄月畢。",
      "扁榜照華榱，仍須此翁筆。"
    ],
    "added_time": "2026-01-02 01:17:29"
  },
  {
    "source_file": "poet.song.19000.json",
    "title": "泊巴陵聞曉角",
    "author": "趙抃",
    "paragraphs": [
      "五更鐘後斗沈杓，畫角三番塞角調。",
      "青草湖平無俗籟，岳陽樓迥有寒飚。",
      "酒腸喚醒維舟靜，夢眼驚回去國遥。",
      "我愛清餘起傾耳，欲吟情思已飄飄。"
    ],
    "added_time": "2026-01-02 01:18:08"
  },
  {
    "source_file": "poet.song.233000.json",
    "title": "再和  其一",
    "author": "牟巘",
    "paragraphs": [
      "饑年得雪意殊佳，天亦終憐田父家。",
      "是處連雲畦宿麥，一時積水散空花。",
      "預占餠餌真堪喜，若比瓊瑶未足誇。",
      "我正坐須來歲麨，夜中踏甕喜無涯。"
    ],
    "added_time": "2026-01-02 01:18:09"
  },
  {
    "source_file": "poet.song.145000.json",
    "title": "題戚仲騾綱圖",
    "author": "李洪",
    "paragraphs": [
      "北風吹雪飛千山，雪深山徑難往還。",
      "長林喬木斂秀色，層崖疊嶂彫蒼顔。",
      "山腹癡雲結寒潤，山巔去天不盈寸。",
      "溪湍岩瀑爭喧豗，獸蹄鳥跡皆逃遁。",
      "中有驛使輸皇綱，羣騾任重人束裝。",
      "旌旗不展嵐氣濕，鞍轡穩馭鑾聲鉠。",
      "危橋當道不可過，怒揮鞭箠驅慵惰。",
      "棧閣縈紆鐵勒寒，荆榛暗刺氈衣破。",
      "騾行迢遰風蕭颾，倦來誰復鳴鞭梢。",
      "忽逢大渡凜毛骨，深沉時若潜虬蛟。",
      "作急呼舟渡斯水，尋得舟人來數里。",
      "一舟已去一舟行，掉入深潭浪花起。",
      "舟移岸曲人爭先，牽騾束貨行揮鞭。",
      "蘆深峽束積雪滑，十步九止愁其顛。",
      "騾行隤敗人枵腹，民家借爨黄粱熟。",
      "人餐騾飼幸平恬，其奈門前去程促。",
      "山前山後開梅花，卧溪枯樹寒槎牙。",
      "關情一片青煙下，深閉柴門三四家。",
      "行行漸出平川路，回首千山暝雲霧。",
      "自知驛舍更一程，指點山坳深處住。",
      "解鞍摘貨驛舍寬，地爐榾柮煙辛酸。",
      "羣騾入廐人飽睡，明朝一驛可輸官。",
      "絹落并刀慳數尺，衡從筆墨開胸臆。",
      "盡將此景作此圖，輕描濃抹無凝積。",
      "古來摩詰傳天真，此手那知復入神。",
      "好將一本獻天子，能信邦家本兆民。"
    ],
    "added_time": "2026-01-02 01:18:30"
  },
  {
    "source_file": "poet.song.127000.json",
    "title": "黄牛峽廟",
    "author": "陸游",
    "paragraphs": [
      "三峽束江流，崖谷互吐納。",
      "黄牛不負重，雲表恣蹴蹋。",
      "吳船與蜀舸，有請神必答。",
      "誰憐馬遭刖，百歲創未合。",
      "柂師浪奔走，烹彘陳酒榼。",
      "紛然餕神餘，羮{炙火=肉}爭嘬嚃。",
      "空庭多落葉，日莫聲颯颯。",
      "奇文粲可辨，高古篆籕雜。",
      "村女賣秋茶，簪花髻鬟匝。",
      "襁兒著背上，帖妥若在榻。",
      "山寒雪欲下，虎出門早闔。",
      "我行忽至此，臨風久嗚唈。"
    ],
    "added_time": "2026-01-02 01:18:32"
  },
  {
    "source_file": "poet.song.137000.json",
    "title": "連日風作洞庭不可渡出赤沙湖",
    "author": "范成大",
    "paragraphs": [
      "金沙堆前風未平，赤沙湖邊波不驚。",
      "客行但逐安穩去，三十六灣漲痕生。",
      "滄洲寒食春亦到，荻芽深碧蔞芽青。",
      "汨羅水飽動荆渚，嶽麓雨來昏洞庭。",
      "大荒無依飛鳥絕，天地惟有孤舟行。",
      "慷慨悲歌續楚些，彷彿幽瑟迎湘靈。",
      "黄昏慘淡檥極浦，雖有漁舍無人聲。",
      "冬湖落𤃩此蹔住，春潦怒長隨傭耕。",
      "吾生一葉寄萬木，況復搖落浮滄溟。",
      "漁蠻尚自有常處，羈官方汝尤飄零。"
    ],
    "added_time": "2026-01-02 01:19:41"
  },
  {
    "source_file": "poet.song.11000.json",
    "title": "葉司封知宣州",
    "author": "宋祁",
    "paragraphs": [
      "歲久中臺鵠領垂，牢盆罷計擁藩麾。",
      "新加綬艾天香襲，密對簾鬚禁刻移。",
      "青舸信潮隨早暮，赤轓靈雨徧公私。",
      "樹猶如此成前感，重蔭當年蔽芾枝。"
    ],
    "added_time": "2026-01-02 01:19:44"
  },
  {
    "source_file": "poet.song.109000.json",
    "title": "和張直講",
    "author": "曹勛",
    "paragraphs": [
      "老境從遠事事慵，却尋幽剎寄年豐。",
      "本無虛舍能回暑，頼有疏篁可致風。",
      "臭腐固嘗忘物化，簞瓢寧復較天窮。",
      "向來習氣端如故，經醉猶能間一中。"
    ],
    "added_time": "2026-01-02 01:20:22"
  },
  {
    "source_file": "poet.song.145000.json",
    "title": "宿龍泉院有外氏陳戶曹墳陰德記",
    "author": "李洪",
    "paragraphs": [
      "外家多積慶，絕歎戶曹賢。",
      "陰德神能告，潛光世更緜。",
      "龍泉依古寺，馬鬣近封阡。",
      "欲篆蒼崖古，慙無筆似椽。"
    ],
    "added_time": "2026-01-02 01:20:57"
  },
  {
    "source_file": "poet.song.233000.json",
    "title": "再和  其二",
    "author": "牟巘",
    "paragraphs": [
      "正思覓食繞諸村，咄咄今朝雪塞門。",
      "屋角空囷饑雀噪，牀頭敗絮凍鴟蹲。",
      "分無醽醁能相熟，頼有符貲僅自存。",
      "堪笑少陵窮不死，區區苦欲問黎元。"
    ],
    "added_time": "2026-01-02 01:21:05"
  },
  {
    "source_file": "poet.song.241000.json",
    "title": "醉鄉十二首  其八",
    "author": "鄭思肖",
    "paragraphs": [
      "風物清妍地不塵，一天無盡四時春。",
      "此中正屬忘懷境，來者多應避世人。"
    ],
    "added_time": "2026-01-02 01:21:58"
  },
  {
    "source_file": "poet.song.241000.json",
    "title": "醉鄉十二首  其九",
    "author": "鄭思肖",
    "paragraphs": [
      "紅潮初上玉船空，假道青州一水通。",
      "相去塵寰千萬里，不愁日夜不春風。"
    ],
    "added_time": "2026-01-02 01:21:58"
  },
  {
    "source_file": "poet.song.241000.json",
    "title": "醉鄉十二首  其一○",
    "author": "鄭思肖",
    "paragraphs": [
      "大哉春宇，溫厚凝聚。",
      "靡有沍寒，暖於吹煦。",
      "厥俗孔洽，恬無憎妬。",
      "高陽之徒，歷年熟路。",
      "惟楚屈平，欲來莫赴。",
      "我至是邦，妙莫能喻。",
      "至和滋形，神與天遇。",
      "載朗笑詠，金玉韶頀。",
      "至清之氣，噓呵風露。",
      "喜若悟道，默契玄趣。",
      "陋彼市朝，喧隘弗寤。",
      "願我遐年，克壽厥寓。"
    ],
    "added_time": "2026-01-02 01:21:58"
  },
  {
    "source_file": "poet.song.241000.json",
    "title": "醉鄉十二首  其一一",
    "author": "鄭思肖",
    "paragraphs": [
      "天道何冥冥，委形闢空杳。",
      "曠劫土坦平，沖氣藹雲杪。",
      "不入禹封疆，拓地八荒表。",
      "空洞無邊涯，一切境界小。",
      "骨柔春香濃，目紺夜光瞭。",
      "洪荒上古前，命不爲愁剿。",
      "卑哉蒼生愚，役心顔貌愀。",
      "窗猴狂摇摇，野馬走擾擾。",
      "髓竭沖融膏，渴命竟枯夭。",
      "奚不來此邦，軟坐廓幽眇。",
      "刳刷膏肓俗，滌濯肺腑皎。",
      "騁駕無可遊，一生事足了。"
    ],
    "added_time": "2026-01-02 01:21:58"
  },
  {
    "source_file": "poet.song.241000.json",
    "title": "醉鄉十二首  其一二",
    "author": "鄭思肖",
    "paragraphs": [
      "窮冬驕寒凍地裂，北望朔方常下雪。",
      "五臺積古雪不消，鳥獸毛氄結凍血。",
      "江南昔有酒如澠，蔗漿麟脯相憑陵。",
      "朝廷有道四海清，既醉鳧鷖歌太平。",
      "九土夜市徹天明，樓紅陌紫喧簫笙。",
      "豪氣一飲一千鍾，喚得國裏春風生。",
      "千金少年百花眼，左右捧擁上天行。",
      "戰鼓聲多瓦欲飛，從此百姓無寧時。",
      "龍遭鱔舞鼠變虎，恣意反覆弄風雨。",
      "如今寂寞不救飽，髑髏眼睛生秋草。",
      "空欲拍弄百斛船，莫羨釀來曝背眠。",
      "何如我入壺中遊，喝雲開破天外天。",
      "翠錦幃幕車渠土，八面雪白淨無烟。",
      "水王雙闕瓊膏填，使得五行顛倒顛。",
      "坎離媾春中央宮，俯現摩醯王王仙。",
      "手執乾坤萬化柄，斟酌混沌殻中髓。",
      "嚥得半掬碧色雲，夙根無明百雜碎。",
      "萬綠俱空恬無爲，四股馥郁紅玻瓈。",
      "自然氤氳太和身，融融洩洩先天春。",
      "形化爲氣輕於霧，飛御慈盼福下土。",
      "金相朵朵鮮綠雲，花甃綵衢跨空住。",
      "八十一天開玉殿，天天互透長生路。",
      "憨湧醴泉雨甘露，孕牛産麟鰥蛟舞。",
      "九苞鳳凰對舞鳴，鈞天清戛雲璈音。",
      "敕取龍猛大士藥，盡點大地變黄金。",
      "嫦娥搦弄團圓雪，拋向下界懸作月。",
      "銀光倒潑白泠明，笑吻霏霧飄香冰。",
      "戲擲火丸煎海乾，珊瑚萬樹紅斑斑。",
      "抱出懶雨活龍帝，拔髯痒鼻激噴嚏。",
      "鼻氣環空掛白虹，垂脚東貫大荒東。",
      "八八翠衫蓬萊兒，舞撒寶花雙逶迤。",
      "千丈白眉老神翁，前導萬從開天倪。",
      "徑出盤古頂外行，劫風浩浩空掀轟。",
      "呵暖爲春吸爲冬，濁世甲子剎那中。",
      "數數老松化石了，籛鏗小廝半刻夭。",
      "我之大醉八萬四千歲，小醉三千六百日。",
      "世上幾回漢與唐，苦於爭戰悲獝狘。",
      "萬國黔首行飯囊，鬼貌藍色心茫荒。",
      "狹步蹩躠羶埃裏，蜉蝣拜天祈壽長。",
      "氣濁謦欬不清響，啾啁碎聲群爭攘。",
      "生來不識快活國，紛華外勝奪心王。",
      "晝夜火燒菩提樹，背井索水喫且僵。",
      "哨地荒年苦命活，籧篨戚施瘡痍傷。",
      "貧者逼迫富者狂，一漥血氣六賊戕。",
      "眼望天上金銀落，壘瓊架屋鐵築牆。",
      "莫知仁義爲何物，冷笑詩書今不香。",
      "沉酗私欲反爲醒，嫌說青山白雲人。",
      "群昏鼾齁摇不覺，强語以道必生嗔。",
      "忽笑大笑休休休，回視若輩愁如仇。",
      "揮手長揖永相謝，千劫萬劫逍遥遊。"
    ],
    "added_time": "2026-01-02 01:21:58"
  },
  {
    "source_file": "poet.song.251000.json",
    "title": "春雨遣興",
    "author": "陳宗遠",
    "paragraphs": [
      "靜看何物不關情，屋角青梅子已成。",
      "巢拂舊塵迎社燕，花移新樹欲流鶑。",
      "寒生簾幙深春雨，暖卜園林甚日晴。",
      "病起無聊休把酒，東君去住亦堪驚。"
    ],
    "added_time": "2026-01-02 01:22:17"
  },
  {
    "source_file": "poet.song.109000.json",
    "title": "和王有道二首  其一",
    "author": "曹勛",
    "paragraphs": [
      "客裏羈情厭九遷，相逢頼有故人賢。",
      "見貽勞苦平生句，如誦中和樂職篇。",
      "江左風流從昔著，日邊事業向來傳。",
      "祇應好語盈編簡，併待秋風送錦箋。"
    ],
    "added_time": "2026-01-02 01:22:46"
  },
  {
    "source_file": "poet.song.118000.json",
    "title": "率飲亭二十絕  其一三",
    "author": "王十朋",
    "paragraphs": [
      "結交雖不泛，絕物亦何曾。",
      "莫問親踈客，過門無不應。"
    ],
    "added_time": "2026-01-02 01:22:55"
  },
  {
    "source_file": "poet.song.137000.json",
    "title": "重遊南嶽",
    "author": "范成大",
    "paragraphs": [
      "捨舟得馬如馭氣，步入青松三十里。",
      "我從蠻嶺瘴煙來，不怕雨雲埋嶽趾。",
      "憶昔南征款廟庭，往來無恙神所祉。",
      "當時已有歸田願，帝臨此心如白水。",
      "煌煌南正館於東，手握八觚溫玉璽。",
      "駿奔灊霍左右輔，好生不殺扶炎紀。",
      "崇禋竣事曉壇空，躋攀小試青鞋底。",
      "不知雲磴幾千丈，但見漫山白龍尾。",
      "石頭招我上南臺，瑞應闌干天半倚。",
      "福嚴鐘聲過橋來，彷彿三生如夢裏。",
      "堂中尊者已先去，苔鎖巖扉何日啟。",
      "竹嫌磽确老逾瘦，松畏高寒蟠不起。",
      "癯儒尚病怕深登，幽討未窮行且止。",
      "我評七十二高峰，鬰律穹窿少觀美。",
      "儼然可瞻不可玩，往往雄尊如負扆。",
      "乃知嶽鎮蓋深厚，不與他山爭秀偉。",
      "區區獻狀眩兒童，乳洞淡巖真戲耳。"
    ],
    "added_time": "2026-01-02 01:23:14"
  },
  {
    "source_file": "poet.song.119000.json",
    "title": "桐川三絕 遇太學三友",
    "author": "王十朋",
    "paragraphs": [
      "歸從三峽過三峯，益友三人忽此逢。",
      "行李稽留三日雨，天教我輩得從容。"
    ],
    "added_time": "2026-01-02 01:24:12"
  },
  {
    "source_file": "poet.song.205000.json",
    "title": "廬陵客館雨霽登樓言懷寄友",
    "author": "嚴羽",
    "paragraphs": [
      "終日坐汾淟，邈然無少欣。",
      "登樓一周覽，始見萬山羣。",
      "微雨洗殘暑，青天卷浮雲。",
      "襟懷兩廓落，朗若見夫君。",
      "見君君何在，顧影還獨笑。",
      "吏非金門遊，隠異滄浪調。",
      "江明秋月白，山空夜猨嘯。",
      "徒事百卷文，未返一竿釣。",
      "留滯豈勝愁，非君誰與謀。",
      "水寒終赴海，雁遠暫賓秋。",
      "舉世不可語，猶當傲巢由。",
      "贈君三尺劍，永駕五湖舟。"
    ],
    "added_time": "2026-01-02 01:24:17"
  },
  {
    "source_file": "poet.song.137000.json",
    "title": "鼎河口枕上作",
    "author": "范成大",
    "paragraphs": [
      "漂泊離巢燕，彎跧負殻蝸。",
      "瘦嫌莞席硬，老覺畫屏奢。",
      "報道帆當落，傳呼鼓已撾。",
      "且投人處宿，未到已聞蟇。"
    ],
    "added_time": "2026-01-02 01:25:19"
  },
  {
    "source_file": "poet.song.197000.json",
    "title": "慶涂權尉三首  其三",
    "author": "陳元晉",
    "paragraphs": [
      "朝憂猛虎夕長蛇，弔戰場文憶李華。",
      "自笑病來寬带眼，那能老去植幢牙。",
      "如君政合登東閣，顧我惟堪老北涯。",
      "賓主秋風南浦路，旗鈴好聽捷音譁。"
    ],
    "added_time": "2026-01-02 01:25:31"
  },
  {
    "source_file": "poet.song.10000.json",
    "title": "晨謁感懷",
    "author": "宋庠",
    "paragraphs": [
      "早拂華簪謁冕旒，五更殘點便鳴騶。",
      "星沈長樂鐘聲外，月掛觚稜闕影頭。",
      "弱翮詎堪儀振鷺，孤懷終欲信羣鷗。",
      "更慚晨坐鴻樞府，容鬢先于省樹秋。"
    ],
    "added_time": "2026-01-02 01:25:46"
  },
  {
    "source_file": "poet.song.223000.json",
    "title": "送趙榷院",
    "author": "陳著",
    "paragraphs": [
      "彼美稽山松，託根高高峯。",
      "當年脫蓬蒿，直上將擎空。",
      "卓立旁無依，磊砢多春冬。",
      "風霜受變足，身老氣益充。",
      "蒼翠照四山，枝柯結虬龍。",
      "世人那能見，塵埃瞇雙瞳。",
      "匠師知何在，立當要路中。",
      "需林方皇皇，有林能不容。",
      "行須中尺度，終爲大厦供。"
    ],
    "added_time": "2026-01-02 01:25:56"
  },
  {
    "source_file": "poet.song.109000.json",
    "title": "和虛中見贈二首  其一",
    "author": "曹勛",
    "paragraphs": [
      "珊瑚明月墮微茫，春入燈花暖夜缸。",
      "但閲璵璠來棐几，頗慚心跡倦芸窗。",
      "雲間舊是賢者隠，江夏久無清譽雙。",
      "拭目須君上霄漢，且將韻語伴澄江。"
    ],
    "added_time": "2026-01-02 01:26:22"
  },
  {
    "source_file": "poet.song.109000.json",
    "title": "和王應夫見貽六首  其二",
    "author": "曹勛",
    "paragraphs": [
      "平生政不悟三隅，漸老涂窮志莫攄。",
      "行路又迎新曆日，寓懷頼有舊圖書。",
      "逢時意可情猶在，多病心闌事昧初。",
      "流落此生何處是，欲從老圃學犁鋤。"
    ],
    "added_time": "2026-01-02 01:28:45"
  },
  {
    "source_file": "poet.song.11000.json",
    "title": "閏正月二十五日送客尋春集裴氏園",
    "author": "宋祁",
    "paragraphs": [
      "尋春送客共留連，雨罷春郊物物妍。",
      "黄抹柳梢初徧後，紫粘花萼未開前。",
      "朋襟自爲交歡悴，醉斝誰能辨聖賢。",
      "猶頼斜陽催跋馬，不然離恨損絲絃。"
    ],
    "added_time": "2026-01-02 01:28:53"
  },
  {
    "source_file": "poet.song.127000.json",
    "title": "鄉中每以寒食立夏之間省墳客夔適逢此時悽然感懷二首  其一",
    "author": "陸游",
    "paragraphs": [
      "松陰繫馬啟朱扉，粔籹青紅正此時。",
      "守墓萬家猶有日，及親三釡永無期。",
      "詩成謾寫天涯感，泪盡何由地下知。",
      "富貴賤貧俱有恨，此生長廢蓼莪詩。"
    ],
    "added_time": "2026-01-02 01:29:19"
  },
  {
    "source_file": "poet.song.197000.json",
    "title": "羅浮山多有道人倚嶔巖爲室僅可容膝引泉貫其間以供烹濯鑿山種豆人不滿二畝可了歲計油然自得也爲予言夜深月明時有虎觸戶山前後多黄鸝終日睍睆可愛與留粹中各賦詩",
    "author": "陳元晉",
    "paragraphs": [
      "山家境界無畦畛，住處隨人意所便。",
      "澗汲巖棲忘世累，石耕畧種盡天年。",
      "時驚虎觸柴扉月，長聽鶑啼綠樹烟。",
      "不信却無人種杏，知從何處覓神仙。"
    ],
    "added_time": "2026-01-02 01:30:06"
  },
  {
    "source_file": "poet.song.233000.json",
    "title": "和仲實秋興",
    "author": "牟巘",
    "paragraphs": [
      "金飆吹暑頓然清，聞早空庭一葉驚。",
      "拄頰偏宜對朝爽，揮毫正好賦秋聲。",
      "鏡中髯短休煩鑷，壁上絃閒不受檠。",
      "志士由來多慷慨，何如百囀聽鶑鳴。"
    ],
    "added_time": "2026-01-02 01:30:48"
  },
  {
    "source_file": "poet.song.215000.json",
    "title": "紀事保林尉韻",
    "author": "李昴英",
    "paragraphs": [
      "清晨風日闢群陰，一紙三熏上帝臨。",
      "或者貪功頻滑手，毅然奮筆特誅心。",
      "冤辭頼有由言折，聖世難施漢法沉。",
      "此舉豈謀身禍福，祗憐無罪縶南音。"
    ],
    "added_time": "2026-01-02 01:31:20"
  },
  {
    "source_file": "poet.song.145000.json",
    "title": "宿臨平寺",
    "author": "李洪",
    "paragraphs": [
      "客裏疲奔走，禪關暫𫇢舟。",
      "顛毛成種種，身世信悠悠。",
      "天路辭鴻鵠，江湖狎鳥鷗。",
      "依然庭下柏，立雪伴冥搜。"
    ],
    "added_time": "2026-01-02 01:31:23"
  },
  {
    "source_file": "poet.song.108000.json",
    "title": "題浯溪",
    "author": "胡寅",
    "paragraphs": [
      "戎馬胡爲踐神京，翠華東巡朝太清。",
      "扶桑大明湧少海，虎符百萬屯雲興。",
      "皇威意無窮髮北，老傅坐籌自巾幗。",
      "謀臣猛將俄解體，吹入胡笳一蕭瑟。",
      "塞南莽莽多穹廬，塞鴈年年不繫書。",
      "回首朔雲清淚滿，傷心玉坐碧苔虛。",
      "中興聖主宣光類，羣材合沓風雲會。",
      "會稽甲楯今幾時，於鑠王師尚時晦。",
      "最喜鄴侯開肅宗，不謂晨昏急近功。",
      "竟使大唐宏業墜，豐碑有媿昭無窮。",
      "徙倚碑前三太息，江水東流豈終極。",
      "頌聲諧激不爲難，君王早訪平戎策。"
    ],
    "added_time": "2026-01-02 01:31:27"
  },
  {
    "source_file": "poet.song.241000.json",
    "title": "和文丞相六歌  其三",
    "author": "鄭思肖",
    "paragraphs": [
      "我憶我父在日時，叱我癡鈍無天姿。",
      "旦旦灌溉仁義澤，靈臺豁然開光輝。",
      "夙劫孤露命濁世，王事鞅掌生無期。",
      "一憶父母教我語，逃罪無地死亦遲。",
      "嗚呼三歌兮淚淋漓，君父不在倚頼誰。"
    ],
    "added_time": "2026-01-02 01:31:40"
  },
  {
    "source_file": "poet.song.19000.json",
    "title": "次韻黄伯度虞部見贈",
    "author": "趙抃",
    "paragraphs": [
      "念昔相逢向上方，別來驚已換星霜。",
      "夢回半是烟波阻，詩寄全篇篋笥光。",
      "近喜歲豐無劇訟，更多雨足壓驕陽。",
      "施爲自顧如何爾，鳧鶴奚煩問短長。"
    ],
    "added_time": "2026-01-02 01:33:18"
  },
  {
    "source_file": "poet.song.223000.json",
    "title": "先兄至能遠忌丙寅十一月十七日行都謝氏家寓作",
    "author": "陳著",
    "paragraphs": [
      "人生有兄弟，手足相扶持。",
      "兄死我獨生，我生獨何爲。",
      "父母生我晚，我憶我兒癡。",
      "兄出我挽袖，兄入我迎衣。",
      "低頭嗅我頭，垂手牽手隨。",
      "指望我長成，口授書與詩。",
      "嘉定癸未春，授筆題春詞。",
      "詞云青春過，二十七年期。",
      "讖語殊可怪，河魚忽乘之。",
      "纏綿日以革，醫藥窮所施。",
      "我父解衣典，我母躬爨炊。",
      "猶謂病有瘳，誰料終莫醫。",
      "家徒四壁立，正頼兄撐支。",
      "進有功名望，退有菽水資。",
      "胡然遽止此，門戶將依誰。",
      "風雨屋棟傾，江海亡楫維。",
      "父母相持哭，二姊哭撫尸。",
      "時我甫十歲，痛哭已深知。",
      "我今五十三，夢見猶涕洟。",
      "今日是何日，有感兄死時。",
      "老淚滴復滴，往事那可思。",
      "回首天地閒，鬩牆何人斯。",
      "我抱無兄恨，且爲世道悲。",
      "耿耿不成句，聊以示諸兒。"
    ],
    "added_time": "2026-01-02 01:33:40"
  },
  {
    "source_file": "poet.song.10000.json",
    "title": "初春夙興",
    "author": "宋庠",
    "paragraphs": [
      "戍城官柝應營笳，愁枕無眠感曙鴉。",
      "料峭風頭猶助凍，蒼凉天角欲成霞。",
      "離離弈局殘星墜，脈脈刀環片月斜。",
      "尚喜初年輕病骨，半簪蓬影况蒼華。"
    ],
    "added_time": "2026-01-02 01:35:37"
  },
  {
    "source_file": "poet.song.109000.json",
    "title": "再答前韻二首  其二",
    "author": "曹勛",
    "paragraphs": [
      "客居索寞厭天窮，撫事無能笑語中。",
      "破睡好茶盈碗白，曝簷晴日半簾烘。",
      "向來切己連丁禍，政以臨民獲罔功。",
      "頼有破除餘習在，后山端欲扣南豊。"
    ],
    "added_time": "2026-01-02 01:35:37"
  },
  {
    "source_file": "poet.song.118000.json",
    "title": "和韓縣齋有懷四十韻",
    "author": "王十朋",
    "paragraphs": [
      "讀書窺古今，掩卷成叱咤。",
      "唐虞昔垂衣，禹稷起躬稼。",
      "人材各超絕，王業迭興謝。",
      "典謨光日月，雅頌藹蘭麝。",
      "孟軻論易地，顔回堪並駕。",
      "窮達雖殊途，聖賢實同價。",
      "避就鄉隣鬭，泣笑疏戚謝。",
      "甘心惟飲瓢，沒齒不談霸。",
      "斯人嗟已亡，末俗遂多詐。",
      "祿從枉道求，氣爲權門下。",
      "爭爲邑犬吠，翻取獵師駡。",
      "幽人思隠盤，高士欲耕灞。",
      "予生苦多難，安跡殊未暇。",
      "冬行皸兩足，夜坐痹雙髂。",
      "黄卷徒自勞，青雲未能跨。",
      "借勢乏王公，成名無僕射。",
      "大學厭虀鹽，親闈疏膾炙。",
      "眷眷日懷歸，區區每求假。",
      "飛同鷁過宋，閑若馬歸華。",
      "陋巷懷哲人，短檠燒午夜。",
      "對床有兄弟，通家足姻婭。",
      "談笑開芳尊，塵勞釋征靶。",
      "篇章日盈囊，卷帙時抽架。",
      "詠歌同舞雩，歎息殊觀蠟。",
      "有田聊代祿，無謫不祈赦。",
      "未爲雄草玄，謾學愈苴罅。",
      "嘯傲窮朝曛，絃歌達冬夏。",
      "頭角姑自藏，齒牙誰肯借。",
      "眠從弟子嘲，醉不金吾怕。",
      "心知得失妄，眼見炎凉乍。",
      "造物豈吾苦，交情勿渠訝。",
      "馬來未爲福，火盡安足藉。",
      "孝弟儻自脩，長幼必能化。",
      "力耕西疇禾，剩種東臯柘。",
      "旨甘奉盤餐，溫凊飾臺榭。",
      "斗粟鑒漢謠，一爨共崔舍。",
      "仰效慈烏哺，俯笑寒鴟嚇。",
      "但令尊不空，莫厭客頻迓。",
      "風篁觀掩冉，山禽聽嬌姹。",
      "困窮乃吾幸，此禍不須嫁。"
    ],
    "added_time": "2026-01-02 01:35:59"
  },
  {
    "source_file": "poet.song.118000.json",
    "title": "和韓桃源圖",
    "author": "王十朋",
    "paragraphs": [
      "嬴秦斬新開混茫，傲睨前古無虞唐。",
      "詩書爲灰儒鬼哭，李斯秉筆中書堂。",
      "長城丁壯無還者，送徒更住驪山下。",
      "避世高人何所之，出門永與家鄉辭。",
      "入山惟恐不深遠，豈是得已巢於斯。",
      "來時六合爲秦室，未省今爲何歲日。",
      "吏不到門租不輸，子長丁添更何卹。",
      "春入山中桃自花，招邀隠侶傾流霞。",
      "男耕女織自婚嫁，派別支分都幾家。",
      "誰泛漁舟迷處所，山開洞闢聞人語。",
      "乍相驚問卒相歡，設酒烹鷄講賓主。",
      "可憐秦事已茫然，帝業初期萬萬年。",
      "猶道祖龍長在世，豈知異姓早三傳。",
      "鄰里殷勤爭餉饋，人情與世無相異。",
      "未信壺中別有天，却訝身游與夢寐。",
      "山花亂眼鳥哀鳴，數日留連喜復驚。",
      "更從洞口尋鄉路，逢人欲話疑非情。",
      "異日扁舟欲重顧，水眩山迷紅日暮。",
      "後來圖畫了非真，作誌淵明乃晉人。"
    ],
    "added_time": "2026-01-02 01:35:59"
  },
  {
    "source_file": "poet.song.108000.json",
    "title": "示上封長老洪辯",
    "author": "胡寅",
    "paragraphs": [
      "濯足瀟湘湄，瘦藤拄衡岳。",
      "尋山半吳楚，何意得雄邈。",
      "青冥幾石級，屐齒響犖硞。",
      "低昂度翳鬰，軒翥見披剝。",
      "下視千萬山，碧海潮初落。",
      "無風浪自鼓，浮動洶嶽嶽。",
      "誰云地南傾，鼇足有踸踔。",
      "請看高幾許，天近只一握。",
      "高寒變沖融，三伏謝焦灼。",
      "羣松何人種，凜立傲冰雹。",
      "况彼凡草木，跂望難簉著。",
      "精廬憑佛力，雲外聊自託。",
      "上方連兜率，下界指蝸角。",
      "道人洪河辯，萬卷歸領畧。",
      "湯休以詩鳴，澄觀老禪縛。",
      "相從塵垢外，一語符啐啄。",
      "愁雲結蒼梧，來雁眇燕朔。",
      "鄴侯有舊隠，此興吾數數。",
      "不須理牙籤，借問有三學。"
    ],
    "added_time": "2026-01-02 01:36:26"
  },
  {
    "source_file": "poet.song.108000.json",
    "title": "記夢",
    "author": "胡寅",
    "paragraphs": [
      "夜夢虛齋整衣冠，客五六輩相揖還。",
      "中有一人少留連，叩簷叩齒禱甚虔。",
      "顧謂吾儕曷傾耳，紅藥叢深鳥聲美。",
      "翻枝颭葉縹緲間，俄有珍禽集雕欄。",
      "宛然小鶴未省見，羽翮紺碧光斕斑。",
      "凝眸一瞬觀對立，忽成四鶴齊飛入。",
      "赴予紛泊若投林，藻錦縈带復動衿。",
      "綠毛么鳳只倒掛，翠襟鸚鵡空好音。",
      "或將攬取不從手，相視眙愕萌爭心。",
      "吾殊無言行且睨，與客徐理出戶意。",
      "徘徊八翼疑驂鸞，雜遝諸儒競連袂。",
      "不知剝啄誰扣門，推枕高樹晨光暾。"
    ],
    "added_time": "2026-01-02 01:36:26"
  },
  {
    "source_file": "poet.song.145000.json",
    "title": "東嘉倦雨遣興有懷浙右兄弟二十韻",
    "author": "李洪",
    "paragraphs": [
      "南國地卑濕，兼旬雨不停。",
      "氣昏江練白，雲蔽石崖青。",
      "倦聽涔涔霤，全遮渺渺汀。",
      "柳低齊戶牖，竹密亞窗櫺。",
      "壞壁蝸成字，衡門犬守扃。",
      "莓苔侵座榻，鳥雀聚寒廳。",
      "欹卧淮南枕，淋漓座右銘。",
      "向空書咄咄，搔首歎星星。",
      "乳燕穿簾入，子規和恨聽。",
      "消憂須酒聖，破睡問茶經。",
      "異俗徒雞卜，鄉書頼鵲靈。",
      "蓴羹懷笠澤，鶴唳憶華亭。",
      "旅夢驚蝴蝶，原情念鶺鴒。",
      "彈冠即臺閣，通籍在朝廷。",
      "徼福成虛誕，忘機契杳冥。",
      "蛙喧私鼓吹，蚊鬭幻雷霆。",
      "藥裹開空籠，山泉汲小缾。",
      "研蜍臨古蠒，香篆讀黄庭。",
      "林屋連蒼弁，松根長茯苓。",
      "江湖長在眼，何日遂揚舲。"
    ],
    "added_time": "2026-01-02 01:37:38"
  },
  {
    "source_file": "poet.song.10000.json",
    "title": "榴花",
    "author": "宋庠",
    "paragraphs": [
      "孤根西土幾時傳，絳蕊緗趺早夏天。",
      "艷發雖慚李桃後，子成猶占雪霜前。",
      "醖餘霞醑香應在，染殺綃裙色未鮮。",
      "一種芳心耐風雨，敢辭重疊奏君筵。"
    ],
    "added_time": "2026-01-02 01:38:32"
  },
  {
    "source_file": "poet.song.127000.json",
    "title": "初冬野興",
    "author": "陸游",
    "paragraphs": [
      "關北關南霜露寒，瀼東瀼西山谷盤。",
      "簟紋細細吹殘水，黿背時時出小灘。",
      "衰髮病來無復緑，寸心老去尚如丹。",
      "逆胡未滅時多事，却爲無才得少安。"
    ],
    "added_time": "2026-01-02 01:38:53"
  },
  {
    "source_file": "poet.song.109000.json",
    "title": "新歲雪示兒輩二首  其二",
    "author": "曹勛",
    "paragraphs": [
      "政恐東臯穡事慳，曉霞擁日作平安。",
      "禽聲便與和風暖，梅影潛摇碧砌寒。",
      "幽谷定遷鶑囀巧，芳郊滋喜燕泥乾。",
      "吾君勤儉寬宵旰，富入倉箱億兆看。"
    ],
    "added_time": "2026-01-02 01:39:22"
  },
  {
    "source_file": "poet.song.137000.json",
    "title": "刺濆淖",
    "author": "范成大",
    "paragraphs": [
      "峽江饒暗石，水狀日千變。",
      "不愁灘瀧來，但畏濆淖見。",
      "人言盤渦耳，夷險顧有間。",
      "仍於非時作，未可一理貫。",
      "安行方熨縠，無事忽翻練。",
      "突如湯鼎沸，翕作茶磨旋。",
      "勢迫中成漥，怒霽外始暈。",
      "已定稍安慰，儵作更驚眩。",
      "漂漂浮沫起，疑有潛鯨噀。",
      "勃勃駭浪騰，復恐蟄鼇抃。",
      "篙師瞪褫魄，灘戶呀雨汗。",
      "逡巡怯大敵，勇往決鏖戰。",
      "幸免與齎入，還憂似蓬轉。",
      "驚呼招竿折，奔救竹笮斷。",
      "九死船頭爭，萬苦石上牽。",
      "旁觀兢薄冰，撇過捷飛電。",
      "前余叱馭來，山險固嘗徧。",
      "今者擊檝誓，豈復憚波面。",
      "澎澎三峽長，颭颭一葦亂。",
      "既微掬指忙，又匪科頭慢。",
      "天子賜之履，江神敢吾玩。",
      "但催疊鼓轟，往助雙櫓健。"
    ],
    "added_time": "2026-01-02 01:39:43"
  },
  {
    "source_file": "poet.song.108000.json",
    "title": "題能仁照菴紹亨所建",
    "author": "胡寅",
    "paragraphs": [
      "福州多僧天下聞，緇衣在處如雲屯。",
      "何人能了一大事，齋魚粥鼓徒紛紛。",
      "雲中復表第二月，何異汙渠鑑毛髮。",
      "不獨詩人水鏡昏，定知佛祖龕燈滅。",
      "道人朅來南山下，蓋頭隨分茅一把。",
      "菩薩果地已孤高，石廩峯前更瀟灑。",
      "草菴初就來乞名，試往尋之水竹清。",
      "莫訝此菴安四壁，大千沙界總分明。",
      "觀君所至金碧煥，公才利用如澄觀。",
      "隣僧無頼苦侵疆，何似古人不爭畔。",
      "從他三毒癡貪嗔，我自元無一點塵。",
      "携菴南北東西住，萬象光中獨露身。"
    ],
    "added_time": "2026-01-02 01:40:00"
  },
  {
    "source_file": "poet.song.108000.json",
    "title": "送余澤還義興",
    "author": "胡寅",
    "paragraphs": [
      "挾策漳濱兩韶稚，君後南隨州計吏。",
      "相逢冠歲璧池頭，頓覺詞華使人惴。",
      "謂宜雲路恣騰踏，豈料霜蹄多蹶躓。",
      "君才視我十倍加，蓄積那堪五經笥。",
      "已窮孟軻不動處，得喪窮通歸一致。",
      "每懷會合未曾款，輒復鴻燕春秋異。",
      "寸莛才欲撞舂容，不盡之音耳空記。",
      "去年邂逅得所願，千里過我少停轡。",
      "圍爐燒栗忘夜分，蹙雪訪梅喜春至。",
      "窺園細看百卉動，陟榭滿挹千峯翠。",
      "讀君舊詩黄鍾律，觀君新德清廟器。",
      "默求至善不近名，下視羣愚非飾智。",
      "常虞涉世傷坦率，見語躬行合謹細。",
      "值君隠憂方食蓼，而我美疹如紾臂。",
      "飛觴引滿不復能，戰飲吳門夢中事。",
      "采菊聊同茗碗清，丸艾時歸藥婆利。",
      "忠言贈公豈肉骨，益友貺予真補劓。",
      "浮雲聚散古則爾，人生出處孰無累。",
      "聞道雙珠已候門，便乘一葉同插翅。",
      "朱樓婉娩托旅夢，江樹霏微攪離思。",
      "一區衡山勿負約，三絕麟經更涵粹。",
      "得時而駕諒不免，有使且寄相思字。"
    ],
    "added_time": "2026-01-02 01:40:00"
  },
  {
    "source_file": "poet.song.118000.json",
    "title": "和韓南食",
    "author": "王十朋",
    "paragraphs": [
      "海錯千萬族，惟蠔不能行。",
      "潮來腹自飽，亦足遂厥生。",
      "翻笑魚蟹蝦，晨夜何營營。",
      "風味與江瑶，可以次第名。",
      "薦身炮炙間，殻破材始呈。",
      "北客昔南食，一見生怪驚。",
      "故人居海濱，群鮮厭庖烹。",
      "酷愛此味真，不假薑桂橙。",
      "遥憐山間友，混迹黎與騂。",
      "蔬腸久不飽，肌骨尫且獰。",
      "巨房餉饞腹，一笑百念平。",
      "豈爲飲食欲，實見親舊情。",
      "誰知虀鹽餘，盤餐味常并。",
      "故鄉實堪戀，未用圖西行。"
    ],
    "added_time": "2026-01-02 01:40:02"
  },
  {
    "source_file": "poet.song.118000.json",
    "title": "和韓憶昨行示夢齡",
    "author": "王十朋",
    "paragraphs": [
      "憶昨少年氣銳心未灰，平明出門薄暮迴。",
      "解衣換酒期必醉，亂花壓面欹條枚。",
      "年華荏苒今半世，觸事徃徃生悲哀。",
      "歡娛無復少年味，勉强談笑陪尊罍。",
      "飲纔過量輙成疾，秋霜入鬢剛腸摧。",
      "子年少我氣鼎盛，琅玕夜誦聲如雷。",
      "匈中平時足藴藉，頤神養素成嬰孩。",
      "松姿柏質異蒲柳，堅剛不怕霜霰漼。",
      "凌雲變化未可料，豈比嵲屼風中桅。",
      "胡爲鬰鬰乃如許，與我老者同虺隤。",
      "豈緣心事未如願，一念遂覺憂愁來。",
      "還驚世態多險阻，忤意未兌生嫌猜。",
      "壯懷千里力未致，齟齬翻類三足能。",
      "傷和伐性致坎軻，兩眉蹙恨憑誰開。",
      "吾聞君子貴知命，數者於我何有哉。",
      "又聞古人亦迍蹇，在易固有無妄災。",
      "閉門靜坐養時晦，拂拭心鏡捐塵埃。",
      "他年定作仁者壽，齒背會見同鯢鮐。",
      "聖賢遺訓載子腹，此事寧不知所裁。",
      "否徃泰來固有日，坦塗利轂寧須推。"
    ],
    "added_time": "2026-01-02 01:40:02"
  },
  {
    "source_file": "poet.song.145000.json",
    "title": "春雪呈通判叔",
    "author": "李洪",
    "paragraphs": [
      "無奈春來節物催，東君更遣玉花開。",
      "寒輕纔濕新池草，勢密重飄靜院梅。",
      "麥隴潤滋豐餠餌，秫田膏澤足醪醅。",
      "疲民盡說豐年瑞，獨恨千山阻鴈回。"
    ],
    "added_time": "2026-01-02 01:40:24"
  },
  {
    "source_file": "poet.song.155000.json",
    "title": "聽環上人琴",
    "author": "周孚",
    "paragraphs": [
      "幽絃窈眇方秋蠅，和音條鬯俄春鶑。",
      "斷冰哀玉俱入耳，聽盡清商聽清徵。",
      "浮雲斂盡江月明，不意莫耳聞此聲。",
      "夷中知白骨已朽，後來如師亦希有。",
      "但憂曲古世罕聽，那不少徇時人情。",
      "寧甘絃斷挂壁角，纏聲鹿鳴渠不學。"
    ],
    "added_time": "2026-01-02 01:40:29"
  },
  {
    "source_file": "poet.song.223000.json",
    "title": "喜弟觀得孫彌月數句識之",
    "author": "陳著",
    "paragraphs": [
      "我昔四十七，正室熊始抱。",
      "命蹇坐遲晚，不及含飴笑。",
      "今汝絕勝我，較我一年早。",
      "手撫宗嫡孫，況有眉壽老。",
      "汝心當何如，喜氣浮襁褓。",
      "何幸親見之，是子當跨竈。",
      "深源出芳流，盛德受豐報。",
      "家慶三世圖，人閒如此少。",
      "彌月湯餠席，雲集尊與少。",
      "歡極不知醉，老懷得傾倒。",
      "平生汝從我，篤友肝膽照。",
      "凜然來者懼，今乃知有紹。",
      "回首我四兒，賢否雖未料。",
      "庶如我汝心，世世式相好。"
    ],
    "added_time": "2026-01-02 01:42:12"
  },
  {
    "source_file": "poet.song.241000.json",
    "title": "十一礪四首  其一",
    "author": "鄭思肖",
    "paragraphs": [
      "錢塘帝王都，宮闕高崔嵬。",
      "盛治藹無外，鼓舞如春臺。",
      "咸淳聖人去，山崩龍虎摧。",
      "彈指變晦冥，鐵圍生劫灰。",
      "丈夫吐一語，霍落飛風雷。",
      "直排四海水，併走天外來。",
      "手濯天地殻，永劫絕纖埃。",
      "喚醒群盲兒，歡喜雙眼開。"
    ],
    "added_time": "2026-01-02 01:42:54"
  },
  {
    "source_file": "poet.song.248000.json",
    "title": "暮春聞鶑",
    "author": "張玉孃",
    "paragraphs": [
      "膏雨初乾風日晴，綠陰深處一聲鶑。",
      "喚回午枕傷春夢，起向薔薇花下行。"
    ],
    "added_time": "2026-01-02 01:43:41"
  },
  {
    "source_file": "poet.song.109000.json",
    "title": "新建秘書省呈李秘監",
    "author": "曹勛",
    "paragraphs": [
      "道山賢範久摧藏，聖德重興接耿光。",
      "招隠稍來周俊造，紬書行見漢文章。",
      "挂簷玉榜昭新渥，插架芸籤識舊香。",
      "喜見諸儒在天祿，嘉謨應欲贊時康。"
    ],
    "added_time": "2026-01-02 01:44:34"
  },
  {
    "source_file": "poet.song.109000.json",
    "title": "小園午集坐間呈處和瞻明諸友",
    "author": "曹勛",
    "paragraphs": [
      "共向花時笑語頻，不須七七倩花神。",
      "中郎棋戰投機捷，閣老詩壇著語新。",
      "暖景遲遲鶑喚友，落英寂寂草成茵。",
      "牡丹芍藥開非晚，更約同游浩蕩春。"
    ],
    "added_time": "2026-01-02 01:44:34"
  },
  {
    "source_file": "poet.song.10000.json",
    "title": "因覽鏡照見衰年狀貌有感",
    "author": "宋庠",
    "paragraphs": [
      "拂檻清晨念老餘，只堪丘壑便懸車。",
      "暗圍廓落頻移眼，坐况蒼華不滿梳。",
      "綟綬轉慚龜鈕印，土膏空負鶴頭鋤。",
      "人生出處真難决，羨殺賢哉漢二疏。"
    ],
    "added_time": "2026-01-02 01:45:11"
  },
  {
    "source_file": "poet.song.119000.json",
    "title": "出郊勸農  其二",
    "author": "王十朋",
    "paragraphs": [
      "守臣憂國願年豐，半刺雙鳬此念同。",
      "安得時暘時雨若，有生均在泰和中。"
    ],
    "added_time": "2026-01-02 01:45:19"
  },
  {
    "source_file": "poet.song.248000.json",
    "title": "新夏納凉",
    "author": "張玉孃",
    "paragraphs": [
      "薰風初轉夏，綠樹老春鶑。",
      "暗溜穿花入，輕雲隔竹生。",
      "倚凉欹畫扇，拭淚聽秦箏。",
      "素襪香塵暗，槐陰樹底行。"
    ],
    "added_time": "2026-01-02 01:46:13"
  },
  {
    "source_file": "poet.song.145000.json",
    "title": "監試院秋夕無聊得日華寄詩",
    "author": "李洪",
    "paragraphs": [
      "傑屋青燈夜不眠，誦君佳句喜跫然。",
      "別來已覺三秋遠，書到難憑一鴈傳。",
      "濃淡西湖真在眼，鈞樞東閣况蒐賢。",
      "徒勞屢起江鄉興，歸釣槎頭縮頸鯿。"
    ],
    "added_time": "2026-01-02 01:46:37"
  },
  {
    "source_file": "poet.song.10000.json",
    "title": "寄延州經略龐龍圖",
    "author": "宋庠",
    "paragraphs": [
      "驛騎傳書拂塞塵，開緘長跪墨猶新。",
      "霜餘且喜青松在，火盡誰矜白璧真。",
      "嵇阮交遊思舊隠，臯夔功業記名臣。",
      "年來更嗜無生學，笑殺關西仗鉞人。"
    ],
    "added_time": "2026-01-02 01:48:00"
  },
  {
    "source_file": "poet.song.19000.json",
    "title": "再登亭偶作",
    "author": "趙抃",
    "paragraphs": [
      "氣象三齊古得名，時登表海最高亭。",
      "河源一水下青嶂，人物兩城如畫屏。",
      "邑報有秋期俗阜，守慚無術濟民靈。",
      "從來獄市并容地，且向樽前任醉醒。"
    ],
    "added_time": "2026-01-02 01:48:18"
  },
  {
    "source_file": "poet.song.19000.json",
    "title": "寄酬舊交吳中復龍圖",
    "author": "趙抃",
    "paragraphs": [
      "我昔夢刀慙樂土，群今叱馭信賢哉。",
      "芝蘭舊友三年別，金玉新詩萬里來。",
      "石室清風期俗變，錦城珍宴爲民開。",
      "中和有頌朝廷喜，行看春光擁詔回。"
    ],
    "added_time": "2026-01-02 01:48:18"
  },
  {
    "source_file": "poet.song.137000.json",
    "title": "新晴行郪水上與涪江相近",
    "author": "范成大",
    "paragraphs": [
      "塗泥初乾雨不落，日色未出暑光薄。",
      "畏途得晴天復凉，真是腰錢更騎鶴。",
      "渾渾郪水流未平，悄悄涪江如鏡清。",
      "過盡江沙穿麥壠，忽有青蜩扶葉鳴。"
    ],
    "added_time": "2026-01-02 01:48:32"
  },
  {
    "source_file": "poet.song.145000.json",
    "title": "次韻元量春遊",
    "author": "李洪",
    "paragraphs": [
      "恰恰鶑簧百囀齊，提壺仍勸醉芳蹊。",
      "麯塵弄日腰肢弱，翠黛凝顰眉嫵低。",
      "泉石似尋天竺寺，漁舟引入武陵溪。",
      "少年簇馬觀遊女，勒住金銜不放嘶。"
    ],
    "added_time": "2026-01-02 01:48:46"
  },
  {
    "source_file": "poet.song.11000.json",
    "title": "過郢中",
    "author": "宋祁",
    "paragraphs": [
      "紫宙星翻唾霧開，據鞍追昔剩裴回。",
      "空聞曲裏陽春老，不見城西艇子來。",
      "苦李成蹊誰駐蓋，行雲無所自縈臺。",
      "江臯魚鳥留連極，枉被從軍驛馬催。"
    ],
    "added_time": "2026-01-02 01:49:18"
  },
  {
    "source_file": "poet.song.11000.json",
    "title": "病興見春物欣盛釋然有臨眺之意",
    "author": "宋祁",
    "paragraphs": [
      "東風掠野暫輕埃，灑灑殘寒伴落梅。",
      "曉報谷鶑朋友動，暖將塞雁弟兄回。",
      "驟生溪水迎人遠，自喜林花索露開。",
      "老罷何顔玩芳物，試憑狂醉上春臺。"
    ],
    "added_time": "2026-01-02 01:49:18"
  },
  {
    "source_file": "poet.song.109000.json",
    "title": "思歸天台",
    "author": "曹勛",
    "paragraphs": [
      "山中小築枕溪流，却踏紅塵笑拙謀。",
      "鬢點吳霜今已老，兒皆楚語祇堪愁。",
      "猿驚鶴怨事偶爾，燕語鶑啼春罷休。",
      "每與兒曹話歸計，一簾清夢繞滄洲。"
    ],
    "added_time": "2026-01-02 01:50:31"
  },
  {
    "source_file": "poet.song.118000.json",
    "title": "高宗",
    "author": "王十朋",
    "paragraphs": [
      "須信精誠可動天，高宗一夢得真賢。",
      "濟川不頼良舟楫，安得中興五千年。"
    ],
    "added_time": "2026-01-02 01:50:42"
  },
  {
    "source_file": "poet.song.215000.json",
    "title": "贈衡陽簿林士愷",
    "author": "趙汝騰",
    "paragraphs": [
      "吾黨仲容，行脩能通。",
      "而志卓然，以慕直躬。",
      "嘗儕扣閽，力摧姦鋒。",
      "上旌其言，擢第南宮。",
      "府庠諸生，坐斥怱怱。",
      "君盡遠詒，盍援掖逢。",
      "予疏已先，所見略同。",
      "每起敬愛，有烈士風。",
      "予歸里閈，時訪藋蓬。",
      "匪義不談，惟理是窮。",
      "告予戍及，棲枳湘中。",
      "壯哉茲行，近紫蓋峰。",
      "刑使傑然，蜀彥之雄。",
      "埋輪大勇，折檻精忠。",
      "朝夕趨承，必得所從。",
      "一被容接，終身登龍。",
      "惟仕首輔，必廉必公。",
      "惟學策要，必敬必恭。",
      "胡張之鄉，名理之宗。",
      "公餘取友，以相磨礲。"
    ],
    "added_time": "2026-01-02 01:50:54"
  },
  {
    "source_file": "poet.song.163000.json",
    "title": "送徐仲洪尉南安八首  其六",
    "author": "彭龜年",
    "paragraphs": [
      "血氣誰無未免爭，腰牛公牘角蝸情。",
      "半非半是先須識，但要吾心似水平。"
    ],
    "added_time": "2026-01-02 01:51:37"
  },
  {
    "source_file": "poet.song.163000.json",
    "title": "送徐仲洪尉南安八首  其七",
    "author": "彭龜年",
    "paragraphs": [
      "作尉之難似胗尸，一生一死總吾爲。",
      "是心倘有分毫歉，脫手翻車悔莫追。"
    ],
    "added_time": "2026-01-02 01:51:37"
  },
  {
    "source_file": "poet.song.163000.json",
    "title": "送徐仲洪尉南安八首  其八",
    "author": "彭龜年",
    "paragraphs": [
      "手弓皆是虎狼才，巡徼寧無去復來。",
      "倏去倏來無滯迹，蝗螟雖過不爲災。"
    ],
    "added_time": "2026-01-02 01:51:37"
  },
  {
    "source_file": "poet.song.163000.json",
    "title": "盆花示兒",
    "author": "彭龜年",
    "paragraphs": [
      "群兒愛盆花，如我愛其子。",
      "但將養花心，委曲求諸己。",
      "花不負人力，隨時深淺紅。",
      "種學得如此，豈不慰乃翁。"
    ],
    "added_time": "2026-01-02 01:51:37"
  }
]