[
  {
    "source_file": "poet.song.89000.json",
    "title": "建炎行",
    "author": "李綱",
    "paragraphs": [
      "金寇初犯闕，太歲在丙午。",
      "殊恩擢樞廷，愧乏涓埃補。",
      "兩河未奠枕，杖鉞出宣撫。",
      "乞身緣謗讒，竄謫旅湘溆。",
      "明年丁未夏，被命尹天府。",
      "頗聞環京畿，四面盡豺虎。",
      "金湯雖可恃，憂在人不禦。",
      "見危思致命，入援裒義旅。",
      "旌麾亘江湄，畏景觸隆暑。",
      "忽傳元帥檄，果有城破語。",
      "鑾輿幸沙漠，妃后辭禁籞。",
      "皇孫與帝子，取索及稚乳。",
      "禮文包旂裳，樂器載筍簴。",
      "金繒罄公私，技巧到機杼。",
      "空餘宗廟存，無復薦簋簠。",
      "凄凉蒼龍闕，寂寞玉華廡。",
      "疇能供衘粟，誰與獻肥羜。",
      "無從執羈靮，安得生翅羽。",
      "號慟絕復蘇，灑淚作翻雨。",
      "繼聞宣赦書，寶位居九五。",
      "神明有依歸，率土盡呼舞。",
      "皆言湯武姿，勇智天所與。",
      "向來使賊營，英氣讋驕虜。",
      "建牙出危城，帝命纉鴻緒。",
      "不然艱難中，何以脫猰貐。",
      "兹讎不戴天，兄弟及父母。",
      "嘗膽思報吳，枕戈懲在莒。",
      "齊侯何足稱，句踐不須數。",
      "周漢獲再興，宣光定神武。",
      "願言覲行在，玉色親黻黼。",
      "丹誠遂披陳，秘策得宣吐。",
      "謀身雖拙計，許國心獨苦。",
      "片言儻有合，丐骨歸壠畝。",
      "飛帆過金陵，鼓柁適淮浦。",
      "遥傳告大廷，命相比申甫。",
      "顧兹斗筲器，何以動堯禹。",
      "深惟特達知，感慨激肺腑。",
      "如何日月光，可以螢爝助。",
      "舍舟行汴堤，驅車赴延佇。",
      "傷心兵火餘，民物亦凋痩。",
      "中使乘馹來，茶藥寵賜予。",
      "拜恩丘山重，坐使瘵癘愈。",
      "行行近南都，戈甲震金鼓。",
      "將佐迎路傍，往往多舊部。",
      "冠蓋如雲屯，賜燕金果圃。",
      "謝免徑造朝，淚落濕殿礎。",
      "初稱宗社危，天地同憤怒。",
      "次陳國多難，實啓中興主。",
      "末言樗散材，初不堪梁柱。",
      "鼎顛將覆餗，棟橈必傾宇。",
      "況兹扶顛危，正賴肱與股。",
      "大舜舉臯陶，小白相仲父。",
      "耕莘與釣渭，端不乏伊吕。",
      "惟當愽詢訪，考慎作心膂。",
      "封章屢懇辭，帝曰莫如女。",
      "往作礪與舟，不復容傴僂。",
      "叩額宸扆前，臣敢論僞楚。",
      "易姓建大號，厥罪在砧斧。",
      "奈何坐廟堂，乃與臣等伍。",
      "更效老獵師，十事聽裁處。",
      "天子亮精誠，一一皆可許。",
      "因陳禦戎策，用此敢予侮。",
      "河外須救援，屏蔽資捍拒。",
      "問誰可驅策，因薦亮與所。",
      "京師當一到，九廟陳鼎俎。",
      "却爲巡幸計，不可去中宇。",
      "南陽光武興，形勢亦險阻。",
      "西通關陜區，東與江淮距。",
      "三巴及嶺海，寶貨可運取。",
      "據要争權衡，黠虜謀必沮。",
      "募兵益貔貅，買馬增牧圉。",
      "號令新幟旗，仗械飭干櫓。",
      "軍容久不振，整頓就規矩。",
      "潢池盜弄兵，羣惡相嘯聚。",
      "偏師命剪除，快若貓捕鼠。",
      "餘寇悉款降，分隸歸籍簿。",
      "蒐裒將帥材，賞罰頗有序。",
      "經營年歲間，庶可事大舉。",
      "滅敵還兩宮，雪恥示千古。",
      "却隆太平基，不愧宗與祖。",
      "豈知肘腋間，乃有椒蘭妬。",
      "含沙初射影，聚毒陰中蠱。",
      "規模欲破碎，謀議漸齟齬。",
      "固知骾峭姿，自不敵媚嫵。",
      "恨無回天力，剔此木中蠧。",
      "安能破銅山，但志燃郿塢。",
      "時危敢尸禄，抗疏願引去。",
      "涕泗對冕旒，非不戀軒宁。",
      "君臣以義合，無使赭舂杵。",
      "帝度不可留，乃聽上印組。",
      "扁舟返東吳，却理梁谿櫓。",
      "多言更萋菲，貝錦成罪罟。",
      "尚荷皇天慈，薄譴居鄂渚。",
      "我來雪霏霏，及此歲將暮。",
      "崎嶇山谷間，避寇如避弩。",
      "行盡江南山，始踏湖北土。",
      "風煙愁浩蕩，鴻鴈拆儔侣。",
      "沉吟白雲飛，悵望黄鶴翥。",
      "晴川俯漢陽，葭菼滿鸚鵡。",
      "家山渺安在，幽夢到别墅。",
      "三年再謫官，繚絡萬里路。",
      "浮遊幻境中，塵跡歎仰俯。",
      "翠華尚蒙塵，吾敢念門户。",
      "但嗟機會失，事勢契先誤。",
      "今年寇益横，春夏蹂京輔。",
      "萬騎略秦關，餘毒被陳汝。",
      "五陵氣葱葱，中原鬰膴膴。",
      "棄置不復論，彌望皆莽鹵。",
      "旌旃滿江淮，寇鈔連齊魯。",
      "六飛竟何從，秋晚尚江滸。",
      "何時包干戈，禮瑞奠璜琥。",
      "斯民安田疇，餘穀棲廩庾。",
      "四方道路通，舟車走商賈。",
      "吁嗟乎蒼天，乃爾艱國步。",
      "譬猶大厦傾，著力事撐柱。",
      "居然聽頽覆，此身何所措。",
      "又如抱羸瘵，邪氣久已痼。",
      "不能親藥石，乃復甘粔籹。",
      "膏肓骨髓間，性命若絲縷。",
      "安得和緩徒，舉手爲摩拊。",
      "馴致海宇康，蒼生有環堵。"
    ],
    "added_time": "2026-01-03 13:38:10"
  },
  {
    "source_file": "poet.song.89000.json",
    "title": "中秋望月有感寄叔易季言并簡仲輔弟",
    "author": "李綱",
    "paragraphs": [
      "前年河內中秋月，玉帳初寒鐵衣滑。",
      "羽書狎至不成眠，坐伴清光到明發。",
      "是時季弟在幕中，病隔紗窗共談說。",
      "出師未捷身已危，繼被宸章召還闕。",
      "去年中秋寓宋都，金針篆字看除書。",
      "夜同叔弟坐月下，仰望赤氣環斗樞。",
      "經營兩河初就緒，斥罷將帥良非圖。",
      "陵晨廷争不可得，上還印綬歸東吳。",
      "今年謫官旅湖外，又值中秋有佳氣。",
      "纖雲四卷天無河，月色滿庭如潑水。",
      "緬懷諸季會合難，但與阿宗相勞慰。",
      "舉杯邀月應笑人，處處相逢萬餘里。",
      "我生端遇國步艱，出入將相三年間。",
      "功名富貴亦何有，慨念四海悲汍瀾。",
      "心馳沙漠關塞遠，身墮江湖風露寒。",
      "不須更問世間事，但願對月身常閑。"
    ],
    "added_time": "2026-01-03 13:38:10"
  },
  {
    "source_file": "poet.song.89000.json",
    "title": "張子公再得湖倅因書寄之",
    "author": "李綱",
    "paragraphs": [
      "吳興别去久飄蓬，清夢時遊苕霅中。",
      "十里荷開生色畫，四圍波泛水晶宫。",
      "喜君再擁朱轓貳，顧我今成白髪翁。",
      "儻幸寛恩聽歸去，定須相訪五湖東。"
    ],
    "added_time": "2026-01-03 13:38:10"
  },
  {
    "source_file": "poet.song.89000.json",
    "title": "膠山蘭若幽勝予寓梁谿久而未之到聞翁士特攜家居其間賦詩見意",
    "author": "李綱",
    "paragraphs": [
      "聞道膠山寺，幽深過惠山。",
      "僧房穿窈窕，石溜落孱顔。",
      "地僻車馬絕，山空松桂環。",
      "鐘聲清靄外，刹影白雲間。",
      "旅泊君得計，飄流吾念還。",
      "時危暫安適，景勝且躋攀。",
      "耿耿寸心赤，蕭蕭雙鬢斑。",
      "搶攘憫甌越，寂寞墮荆蠻。",
      "風月三千首，軒裳五兩綸。",
      "戎車傷浩蕩，綵服羨斒斕。",
      "天地旌麾滿，江湖鷗鷺閑。",
      "何時共樽酒，世路正多艱。"
    ],
    "added_time": "2026-01-03 13:38:10"
  },
  {
    "source_file": "poet.song.75000.json",
    "title": "和游福嚴",
    "author": "釋德洪",
    "paragraphs": [
      "雲開見樓閣，峰頂知有寺。",
      "衆峰讓高寒，蓋是出其類。",
      "媧山下僧譚，笑走魔外戲。",
      "忽於一毫端，集此大千界。",
      "曹溪正脉深，不斷蓋如带。",
      "流而至衡霍，百川蓄匯澮。",
      "廼知般若臺，自昔分燈地。",
      "清游亦不惡，俯仰憶前事。",
      "寶構出灰燼，人逝時亦異。",
      "永懷韓潮州，夜與千峰對。",
      "仙去三百年，音容浮如在。",
      "妙語落人間，斷碑卧榛檜。",
      "公亦潮州□，□勢翩已似。",
      "低摧夙昔心，慘憺經游意。",
      "林高句天成，□□鄙組繪。",
      "刻之蒼崖陰，與山增勝槩。"
    ],
    "added_time": "2026-01-03 13:38:11"
  },
  {
    "source_file": "poet.song.77000.json",
    "title": "次韻范信中",
    "author": "蘇過",
    "paragraphs": [
      "將軍山林士，本無軒冕意。",
      "乘流亦悠悠，得坎便止止。",
      "平生劇孟徒，作詩建安似。",
      "曹劉或爭先，沈謝何足擬。",
      "人窮語益工，天或相夫子。",
      "念君綠髪初，四海一身耳。",
      "要見元魯山，萬里立自致。",
      "許君窺藩籬，竟以身後委。",
      "翩然復躡蹻，便非昔隱几。",
      "功名頗見迫，終欲老雲水。",
      "豈料小卜筑，一谿城市裏。",
      "從茲儻來物，不足置慍喜。",
      "用尋巢許遊，無愧汝潁士。",
      "我有𥝧稏田，君多櫻筍美。",
      "杖屨日往來，風流豈不偉。"
    ],
    "added_time": "2026-01-03 13:38:51"
  },
  {
    "source_file": "poet.tang.35000.json",
    "title": "酬劉書記一二知己見寄",
    "author": "李山甫",
    "paragraphs": [
      "見說金臺客，相逢秪論詩。",
      "坐來殘暑退，吟許野僧知。",
      "自喜幽棲僻，唯慙道義虧。",
      "身閑偏好古，句冷不求奇。",
      "晦跡全無累，安貧自得宜。",
      "同人終念我，蓮社有歸期。"
    ],
    "added_time": "2026-01-03 13:39:08"
  },
  {
    "source_file": "poet.song.5000.json",
    "title": "懷舊居",
    "author": "劉筠",
    "paragraphs": [
      "毛竹千叢蔽野亭，曉猨驚後亂峰青。",
      "漢庭已奏三千牘，周室仍繙十二經。",
      "紫殿深沉頻視草，緇帷寂寞自飛螢。",
      "振衣本爲蒼生起，肯向荀家祇聚星。"
    ],
    "added_time": "2026-01-03 13:39:41"
  },
  {
    "source_file": "poet.song.66000.json",
    "title": "感春十三首  其一三",
    "author": "張耒",
    "paragraphs": [
      "沉陰涉春仲，積潦斷行蹟。",
      "浮雲起南山，商羊未休息。",
      "壅涸無宿滯，芬芳有新摘。",
      "燈明休間齊，鳥靜山靄夕。",
      "濁醪足斟酌，野杞柔可食。",
      "瑶簪脫雛筍，玉縷剸肥鯽。",
      "冥懷默有契，玩理方自得。",
      "庶幾達人風，持用慰寂默。"
    ],
    "added_time": "2026-01-03 13:41:10"
  },
  {
    "source_file": "poet.song.66000.json",
    "title": "感春",
    "author": "張耒",
    "paragraphs": [
      "淹留生白髮，默默又驚春。",
      "花房與柳萼，三見東風新。",
      "竟日雨不止，翛翛寒著人。",
      "擁裘坐閉閣，但與山爐親。",
      "昔我東南交，藹藹賢簪紳。",
      "朝晡不相捨，談笑夜達晨。",
      "清言間嘲謔，侑以肴與尊。",
      "風花春院靜，霰雪夜爐溫。",
      "南士多文章，最愛蔡與秦。",
      "吳僧參寥者，瀟洒出埃塵。",
      "詩多山水情，野鶴唳秋旻。",
      "江子貧而廉，鄉黨稱其仁。",
      "徐子節最苦，五十慕其親。",
      "頗有豪俠風，時時見於文。",
      "相逢必痛飲，大盞若鯨吞。",
      "家無一金資，有口不言貧。",
      "楚望自南來，贈我佳句頻。",
      "送我歌百言，爛如張錦茵。",
      "蔡子不可見，窮泉悶幽魂。",
      "遺書誰收拾，撫舊心空存。",
      "僧寥安在哉，江漢一孤鱗。",
      "徐子益寥落，寂無人薦論。",
      "周子有書來，乃在吳江濱。",
      "其餘數子者，影響無由聞。",
      "寥寥青天高，落落參與辰。",
      "東西不相及，難合易離分。",
      "自我官窮山，耳目如聾昏。",
      "相逢半俗物，彊笑接歡欣。",
      "景物豈不嘉，招携阻嘉賓。",
      "端如守籠鶴，終日掩吾門。",
      "春風動花光，桃李曰繽紛。",
      "長歌寫我思，書寄東飛雲。"
    ],
    "added_time": "2026-01-03 13:41:10"
  },
  {
    "source_file": "poet.song.77000.json",
    "title": "子莊約況之遊西溪不至任有詩次其韻",
    "author": "蘇過",
    "paragraphs": [
      "邊城無一娛，孰云從軍樂。",
      "惟有退食間，柴門可羅雀。",
      "念我江湖人，久不負漁樵約。",
      "安得漫浪遊，時解冠带縛。",
      "令尹我輩人，孤標寡然諾。",
      "晚逢任參軍，詩思湧泉落。",
      "裹飯從子來，隱几訪南郭。",
      "庶結三友懽，一笑忘杯酌。",
      "西溪淥已漲，渚柳風交錯。",
      "目斷君不來，孤鴻沒山脚。"
    ],
    "added_time": "2026-01-03 13:41:33"
  },
  {
    "source_file": "poet.song.49000.json",
    "title": "贈德仲",
    "author": "蘇轍",
    "paragraphs": [
      "我昔見子京邑時，鬚髮如漆無一絲。",
      "今年相見潁昌市，霜雪滿面知爲誰。",
      "故人分散隔生死，孑然惟以影自隨。",
      "憐子肝心如鐵石，昔所謂可今不移。",
      "世間取舍竟誰是，惟有古佛終難欺。",
      "嗟哉我自不知子，意子清凈持律師。",
      "忽然微笑不言語，袖中錦繡開新詩。",
      "可憐相識二十載，終日對面初不知。",
      "蚌含明珠不肯吐，暗行沙底藏光輝。",
      "蚌爲身計良可耳，旁人不悟寧非嗤。"
    ],
    "added_time": "2026-01-03 13:42:27"
  },
  {
    "source_file": "poet.song.49000.json",
    "title": "九日三首  其一",
    "author": "蘇轍",
    "paragraphs": [
      "瓢尊空挂壁，九日若爲歡。",
      "白髮逃無計，黄花開已闌。",
      "酒慳慚對客，風起任飄冠。",
      "頼有陶翁伴，貧居得自寬。"
    ],
    "added_time": "2026-01-03 13:42:27"
  },
  {
    "source_file": "poet.song.76000.json",
    "title": "余至清修别希一禪師津發如老媪扶女外車其義風可以起頽俗將發作此",
    "author": "釋德洪",
    "paragraphs": [
      "驚風急雨中秋後，回首長沙杳靄間。",
      "迎送初辭大藩府，逍遥来看小廬山。",
      "故人情義千鈞重，行客生涯一葉閑。",
      "明日旅亭勞晝夢，孤峰標格不容攀。"
    ],
    "added_time": "2026-01-03 13:42:33"
  },
  {
    "source_file": "poet.song.59000.json",
    "title": "送廷允决曹解官舟行赴闕    其一",
    "author": "劉弇",
    "paragraphs": [
      "由來佳掾推三語，故有能名擅一方。",
      "投分稠人期李郭，平心他日到于張。",
      "囹扉盡洗沉冤魄，貫索時分入夜光。",
      "舉世謾嗟岐路澀，只今騰踏見飛黄。"
    ],
    "added_time": "2026-01-03 13:42:46"
  },
  {
    "source_file": "poet.song.93000.json",
    "title": "奉陪婺州守南樓宴集",
    "author": "陳淵",
    "paragraphs": [
      "溪山自昔東陽勝，賓客偏於北海多。",
      "四坐英標真倚玉，一時雄辨劇懸河。",
      "淹留慙應三刀夢，豈弟仍傳五袴歌。",
      "更避正堂延蓋老，待將清淨繼蕭何。"
    ],
    "added_time": "2026-01-03 13:43:40"
  },
  {
    "source_file": "poet.tang.57000.json",
    "title": "疊韻對詩 一",
    "author": "無名氏",
    "paragraphs": [
      "放暢千般意，逍遙一個心。",
      "潄流還枕石，步月復彈琴。"
    ],
    "added_time": "2026-01-03 13:43:43"
  },
  {
    "source_file": "poet.song.66000.json",
    "title": "厭雨四首  其三",
    "author": "張耒",
    "paragraphs": [
      "朝雨沒田夜崩屋，下民何罪罹此毒。",
      "天公行雨須命龍，那知人欲食龍肉。",
      "玄雲幕天不可决，日烏戢翼愁暘谷。",
      "區區昏墊未足憂，當念波濤翻地軸。"
    ],
    "added_time": "2026-01-03 13:44:11"
  },
  {
    "source_file": "poet.song.5000.json",
    "title": "苦熱",
    "author": "劉筠",
    "paragraphs": [
      "六幕雲收萬籟沉，結瑶千尺倦登臨。",
      "七盤妙舞頻揮汗，五色嘉瓜冷鎮心。",
      "極目嶺梅寧止渴，拂波宮柳漫垂陰。",
      "祇憂火解神仙骨，頼有泉聲發素琴。"
    ],
    "added_time": "2026-01-03 13:45:04"
  },
  {
    "source_file": "poet.song.82000.json",
    "title": "和柳子厚詩十七首 天久不雨高田皆坼鄉人祈禱閱月乃雨遠近告足有足喜者",
    "author": "程俱",
    "paragraphs": [
      "長夏久不雨，良田失欣榮。",
      "塵生畎澮間，小大空營營。",
      "麻粟半乾死，所憂負春耕。",
      "嗷嗷走香火，靈湫汲寒清。",
      "梵唄喧里社，油雲被嘉生。",
      "俄然下甘澤，驩聲接柴荆。",
      "年年鎬京宴，及此萬寶成。",
      "偷生得一飽，感慨難爲情。",
      "顧念龍在野，悲歌淚縱横。"
    ],
    "added_time": "2026-01-03 13:45:28"
  },
  {
    "source_file": "poet.song.83000.json",
    "title": "題王內翰家李伯時畫太一姑射圖二首  其一",
    "author": "韓駒",
    "paragraphs": [
      "太一真人蓮葉舟，脫巾露髪寒颼飀。",
      "輕風爲帆浪爲檝，卧看玉宇浮中流。",
      "中流蕩漾翠綃舞，穩如龍驤萬斛舉。",
      "不是峰頭十丈花，世間那得蓮如許。",
      "龍眠畫手老入神，尺素幻出真天人。",
      "恍然坐我水仙府，蒼烟萬頃波粼粼。",
      "玉堂學士今劉向，禁直岧嶤九天上。",
      "不須對此融心神，會植青藜夜相訪。"
    ],
    "added_time": "2026-01-03 13:46:19"
  },
  {
    "source_file": "poet.song.66000.json",
    "title": "夢游陳州柳河覺而作",
    "author": "張耒",
    "paragraphs": [
      "虎豹九關未敢望，里門舊游如可尋。",
      "夢到城西古壕水，倚天高柳萬黄金。",
      "叢祠之南我舊圃，蔬甲若若春泥深。",
      "睡覺啼禽自相問，經年他鄉何滯淫。"
    ],
    "added_time": "2026-01-03 13:47:20"
  },
  {
    "source_file": "poet.song.66000.json",
    "title": "苦寒二首  其二",
    "author": "張耒",
    "paragraphs": [
      "山城新炭賤於土，老翁守壚朝復暮。",
      "時傾牆下一杯酒，不怕簷前三尺雨。",
      "共言麥好歲當熟，里巷往來聞好語。",
      "老大湯餠百不憂，折脚鐺中足烹煮。"
    ],
    "added_time": "2026-01-03 13:47:20"
  },
  {
    "source_file": "poet.song.59000.json",
    "title": "寄兜率悅禪師二首  其一",
    "author": "劉弇",
    "paragraphs": [
      "三峽當年一錫飛，祖燈曾是密傳西。",
      "示徒端的只消指，灌頂分明別有醍。",
      "秋衲擁雲驚曉榻，病髭鑷雪照寒溪。",
      "知誰解吸西江水，頼有孤禪覺衆迷。"
    ],
    "added_time": "2026-01-03 13:47:43"
  },
  {
    "source_file": "poet.song.77000.json",
    "title": "送王晉之還朝",
    "author": "蘇過",
    "paragraphs": [
      "承平絕羽書，盛德戢武威。",
      "將臣歸宿衛，禮樂班王畿。",
      "君侯褒鄂裔，汗血餘光輝。",
      "馬上談詩筆，笑學孫吳非。",
      "往年綴內朝，緩带臨戎機。",
      "駕言樽俎間，已覺枹鼓稀。",
      "我卜潁水居，里社得所依。",
      "方懲赤丸俗，遽賦杕杜歸。",
      "歸朝侍玉輦，絡馬黄金羈。",
      "封侯自有骨，坐看擇肉飛。"
    ],
    "added_time": "2026-01-03 13:47:53"
  },
  {
    "source_file": "poet.tang.46000.json",
    "title": "[溪]居寓言",
    "author": "齊己",
    "paragraphs": [
      "秋蔬數壠傍潺湲，頗覺生涯異俗緣。",
      "詩興難窮花草外，野情何限水雲邊。",
      "蟲聲遶屋無人語，月影當松有鶴眠。",
      "寄向東溪老樵道，莫催丹桂博青錢。"
    ],
    "added_time": "2026-01-03 13:47:56"
  },
  {
    "source_file": "poet.song.75000.json",
    "title": "初到鹿門上莊見燈禪師遂同宿愛其體物欲託迹以避世戲作此詩",
    "author": "釋德洪",
    "paragraphs": [
      "上莊俯漢江，古木雜桑柘。",
      "槐衙陰廣陌，麥浪漲平野。",
      "連雲對囷廪，用谷量牛馬。",
      "我來二月破，解鞍綠陰下。",
      "縱望烟霏中，領略見楯瓦。",
      "耆年骨柴崖，迎客意傾寫。",
      "干戈爭奪餘，身在相驚詫。",
      "山空啼杜鵑，龕燈自清夜。",
      "歛眉問儋州，亟口談江夏。",
      "以余遊二公，老大知識寡。",
      "暮歸逢醉人，往往遭捶罵。",
      "鹿門有餘地，賢矧如君者。",
      "爲連修竹林，規以構茅舍。",
      "伏舂舊所能，犁鉏當學把。",
      "相見水過膝，蓑苙清入畫。"
    ],
    "added_time": "2026-01-03 13:47:57"
  },
  {
    "source_file": "poet.song.75000.json",
    "title": "游白馬寺逢安心上人",
    "author": "釋德洪",
    "paragraphs": [
      "繖蓋山前曾卓錫，晉安王初造禪室。",
      "水火定成人未知，部曲不前馬辟易。",
      "牀邊卧虎如睡犬，王雖及門不敢入。",
      "冰雪親瞻道德容，再拜平生願心息。",
      "兩泉俱出雌雄龍，玉殻靈龜蛇五色。",
      "聦禪笑傲賢王喜，魚龜乃能就掌食。",
      "高風乾沒五百年，依舊雲山如夙昔。",
      "雨中來遊春已老，忽見江南少年客。",
      "坐中偶生鄉井心，想見禪山倚天碧。",
      "清境幽閒欣可名，偶然得句因題壁。"
    ],
    "added_time": "2026-01-03 13:47:57"
  },
  {
    "source_file": "poet.song.49000.json",
    "title": "春旱彌月郡人取水邢山二月五日水入城而雨",
    "author": "蘇轍",
    "paragraphs": [
      "春旱時聞孽火然，邢山龍老不安眠。",
      "麥生三寸未覆壠，雨過一犁初及泉。",
      "深愧貧民饑欲死，可憐肉食坐稱賢。",
      "南齋遺老知尤幸，湯餠黄齏又一年。"
    ],
    "added_time": "2026-01-03 13:48:16"
  },
  {
    "source_file": "poet.song.83000.json",
    "title": "出宰分寧别舊同舍五首  其二",
    "author": "韓駒",
    "paragraphs": [
      "念我行老矣，才拙世所捐。",
      "青綾未頻直，黄紬且安眠。",
      "飽聞縣西寺，修椽壓山巓。",
      "中谷五百衆，上堂鼓闐闐。",
      "王程儻餘暇，玆焉著幽禪。",
      "自擷雙井茶，與僧酌雲泉。"
    ],
    "added_time": "2026-01-03 13:49:00"
  },
  {
    "source_file": "poet.tang.25000.json",
    "title": "聞里謠效古歌",
    "author": "李紳",
    "paragraphs": [
      "鄉里兒，桑麻鬱鬱禾黍肥，冬有襤襦夏有絺。",
      "兄鋤弟耨妻在機，夜犬不吠開蓬扉。",
      "鄉里兒，醉還飽，濁醪初熟勸翁媼。",
      "鳴鳩拂羽知年好，齊和楊花踏春草。",
      "勸年少，樂耕桑。",
      "使君爲我剪荆棘，使君爲我驅豺狼。",
      "林中無虎山有鹿，水底無蛟魚有魴。",
      "父漁子獵日歸暮，月明處處舂黃粱。",
      "鄉里兒，東家父老爲爾言，鼓腹那知生育恩。",
      "莫令太守馳朱轓，懸鼓一鳴盧鵲喧。",
      "惡聲主吏噪爾門，唧唧力力烹雞豚。",
      "鄉里兒，莫悲咤。",
      "上有明王頒詔下，重選賢良恤孤寡。",
      "春日遲遲驅五馬，留犢投錢以爲謝。",
      "鄉里兒，終爾詞。",
      "我無工巧唯無私，舉手一揮臨路岐。"
    ],
    "added_time": "2026-01-03 13:49:09"
  },
  {
    "source_file": "poet.song.50000.json",
    "title": "留題毛成叔持月軒",
    "author": "孔武仲",
    "paragraphs": [
      "明月來時遠，騰騰碧海東。",
      "雲収萬里外，人在一軒中。",
      "光泫池塘路，凉生枕簟風。",
      "相過喜良夜，莫放酒尊空。"
    ],
    "added_time": "2026-01-03 13:49:26"
  },
  {
    "source_file": "poet.song.50000.json",
    "title": "湘中阻風",
    "author": "孔武仲",
    "paragraphs": [
      "夜泊湖南岸，曉開天北風。",
      "愁雲來覆渚，白浪起吞空。",
      "甕酒霞將薄，瓶花錦带紅。",
      "鄰舟如隔海，孤坐寂寥中。"
    ],
    "added_time": "2026-01-03 13:49:26"
  },
  {
    "source_file": "poet.tang.13000.json",
    "title": "巫山神女",
    "author": "劉方平",
    "paragraphs": [
      "神女藏難識，巫山秀莫羣。",
      "今宵爲大雨，昨日作孤雲。",
      "散漫愁巴峽，徘徊戀楚君。",
      "先王爲立廟，春樹幾氛氳。"
    ],
    "added_time": "2026-01-03 13:49:27"
  },
  {
    "source_file": "poet.song.93000.json",
    "title": "耿憲生辰",
    "author": "陳淵",
    "paragraphs": [
      "象緯祥光動，門弧瑞氣纒。",
      "秋来孤鶴徤，霜近古松堅。",
      "鄰境豺狼盡，新恩雨露偏。",
      "軺車猶問俗，寶带獨優賢。",
      "投筆男兒志，封侯烈士年。",
      "老成端可恃，終冀勒燕然。"
    ],
    "added_time": "2026-01-03 13:49:42"
  },
  {
    "source_file": "poet.song.93000.json",
    "title": "唐大夫生辰",
    "author": "陳淵",
    "paragraphs": [
      "氣轉初寒候，祥開既望辰。",
      "應時来鸑鷟，占夢獲麒麟。",
      "盛德圭無玷，高才竹有筠。",
      "胸襟藏巨壑，人物妙洪鈞。",
      "使者光華遠，朝廷寵數新。",
      "鵬程九萬里，椿幹八千春。",
      "鼎鼐虚前席，風雲即要津。",
      "黒頭紆袞繡，天意在斯民。"
    ],
    "added_time": "2026-01-03 13:49:42"
  },
  {
    "source_file": "poet.song.49000.json",
    "title": "蠶麥",
    "author": "蘇轍",
    "paragraphs": [
      "春旱麥半熟，蠶收僅十分。",
      "不憂無餠餌，已幸有襦裙。",
      "造化真憐汝，耕桑不謾勤。",
      "經過話關陝，貧病不堪聞。"
    ],
    "added_time": "2026-01-03 13:50:45"
  },
  {
    "source_file": "poet.song.66000.json",
    "title": "雪中狂言五首  其一",
    "author": "張耒",
    "paragraphs": [
      "江鄉密雪常在春，異哉今臘已再白。",
      "風嚴無聲掠樹過，茅簷飛霰鳴策策。",
      "老農飽食莫畏寒，天意在汝田中麥。",
      "我雖無田助爾喜，來歲不憂湯餠窄。"
    ],
    "added_time": "2026-01-03 13:51:11"
  },
  {
    "source_file": "poet.tang.57000.json",
    "title": "東方歌",
    "author": "無名氏",
    "paragraphs": [
      "東方有木本名砂，爲男爲女亦爲芽。",
      "受氣午成須立子，含精育質長金家。",
      "自從成長多年月，朝朝各自向天涯。",
      "莫欺形貌黑皴皵，渾身緫是日精華。",
      "忽若遇著陰家子，不假良媒自相許。",
      "迎歸寶帳到中宮，陰陽氣合情意與。",
      "特地爲胎重造化，運動坎離巡八卦。",
      "十月懷胎母子分，定知霄漢驂鸞駕。"
    ],
    "added_time": "2026-01-03 13:51:28"
  },
  {
    "source_file": "poet.tang.57000.json",
    "title": "中方歌",
    "author": "無名氏",
    "paragraphs": [
      "中央戊己屬句陳，體合虛無與道隣。",
      "純抱元和精粹氣，陶身萬煉緫成真。",
      "木妻火子水家鬼，水土相鎮不能起。",
      "還教却產西方金，遞代相承壯精髓。",
      "雖然我身無正形，志事隈憑四象生。",
      "四象不因連我氣，水金木火豈能成？",
      "徧通金木恩情熟，留向胎中親養育。",
      "麗物相和氣緫幷，須憑丙火來煎蹙。",
      "丙火元來是我命，節候輪排依法令。"
    ],
    "added_time": "2026-01-03 13:51:28"
  },
  {
    "source_file": "poet.tang.57000.json",
    "title": "二氣產黃芽歌",
    "author": "無名氏",
    "paragraphs": [
      "乾坤感應始爲形，造化元因北戶成。",
      "日月周旋魂魄合，陰陽交媾結爲精。",
      "分明一氣從金長，認取黃芽自水生。",
      "無限虛於塵世裏，時人日用不知名。"
    ],
    "added_time": "2026-01-03 13:51:28"
  },
  {
    "source_file": "poet.tang.57000.json",
    "title": "廣成子口訣",
    "author": "無名氏",
    "paragraphs": [
      "世上忙忙沒了程，百年如夢瞥然榮。",
      "不知道有雲衢客，剛自爭超塵裏名。",
      "若欲留年從太一，須吞靈藥便長生。",
      "純燒無地陰陽髓，煉取乾坤日月精。"
    ],
    "added_time": "2026-01-03 13:51:28"
  },
  {
    "source_file": "poet.tang.12000.json",
    "title": "觀海",
    "author": "獨孤及",
    "paragraphs": [
      "北登渤澥島，廻首秦東門。",
      "誰尸造物功，鑿此天池源。",
      "澒洞吞百谷，周流無四垠。",
      "廓然混茫際，望見天地根。",
      "白日自中吐，扶桑如可捫。",
      "超遙蓬萊峰，想像金臺存。",
      "秦帝昔經此，登臨冀飛翻。",
      "揚旌百神會，望日羣山奔。",
      "徐福竟何成，羨門徒空言。",
      "唯見石橋足，千年潮水痕。"
    ],
    "added_time": "2026-01-03 13:52:18"
  },
  {
    "source_file": "poet.song.67000.json",
    "title": "題郭功甫詩卷",
    "author": "李廌",
    "paragraphs": [
      "山人跨魚天上來，識者珍重愚者猜。",
      "或呼文舉異童子，林宗獨謂王佐材。",
      "蚩蚩衆目如瞽矇，白馬羽雪皆皚皚。",
      "古有仁賢不愚者，舉足疐路心徘徊。",
      "桐城明府住姑孰，襟裾蕭灑天與才。",
      "讒言屢改耻自雪，政事報成羞援媒。",
      "臨川先生久知己，十年執政居公台。",
      "橫飛後生盡豪俊，往往拔越自草萊。",
      "洪爐造化豈一端，如何不與珽填坯。",
      "盛朝能詩可屈指，少師僕射蘇與梅。",
      "少師新爲地下客，蘇梅骨化成塵灰。",
      "金陵僕射今已老，班班絲雪侵頤腮。",
      "當今儒生迂此道，如使杞柳爲棬杯。",
      "好古愛詩惟有君，獨使筆力驚風雷。",
      "清音繞齒嚼鳴玉，爛光滿紙如瓊瑰。",
      "古原夜燒光奪月，立使萬物有灰煤。",
      "清泉潄石白鑿鑿，湍落急瀨成淵洄。",
      "才雄句險駭人膽，九月秋水灧澦堆。",
      "有時清貞叩玄關，至誠直可歆郊禖。",
      "公才穎栗公望異，牢落下位命何乖。",
      "豈無白虹夜貫斗，猶使寶劍豐城埋。",
      "幾年令尉困下國，板簡青衫趨郡階。",
      "猶將富貴委脫轂，苟不知命安爲懷。",
      "竹溪逸人杜陵翁，當年得意稱壯哉。",
      "直言時病傲宮禁，謂可立致青雲階。",
      "公行孰避蹲草虎，由徑不畏當路豺。",
      "輸忠獻策恃才藻，宰輔切齒全班排。",
      "遂離黼座謫千里，翻疑方直爲禍胎。",
      "杳如躡雲上幽頂，文石嵲屼懸虛崖。",
      "下視黑潭鰐魚窟，山雨潤澤浮蒼苔。",
      "臨危惴惴懼石隕，况更步滑粘青鞋。",
      "上愬逄怒下見誚，慍望寧與羣小偕。",
      "秋江接天夜如練，桂宮隠見瓊瑶臺。",
      "泛舟夜披紫綺裘，興發鼓枻傾金罍。",
      "岸人疑是王子猷，美女揶揄言謔諧。",
      "滄浪水深波浪闊，醉謂止可探一柴。",
      "徜徉濯纓傲巨浸，掬月不得翻委骸。",
      "上皇雖悼屈平善，千載乃得爲朋儕。",
      "秋霜何草不玄黄，蜀山戌削青崔嵬。",
      "馬如蹇馿不慣遠，陟險色變成豗隤。",
      "閣道繁霜曉成澌，古壑暴雨飛陰霾。",
      "散關野哭夜悲怨，倏見鬼燐明巖隈。",
      "長蛇食象留齒骨，猛虎噬人餘釧釵。",
      "故人招庇豈憚遠，軍謀宥密惟參陪。",
      "春雨霢霂興槁苗，膏潤不及枯根荄。",
      "正風寢熄雅頌廢，吾言來自單于垓。",
      "古今廄馬詎爲匹，驊騮駰駱駑與騋。",
      "力良調俊惟騏驥，李杜故得其梧魁。",
      "前輩攀轅讓馳道，下石夾轂謙爭推。",
      "二公當年走聲價，日月左運天旋回。",
      "方今明時廢聲律，將使湮淪如燼煨。",
      "非君鼓吹力主持，是道不世將傾頹。",
      "關西鄙夫懷此憤，白石空煉如女媧。",
      "命違時否口常鈍，如掛風鐸環堵齋。",
      "安得獻言彤庭下，出入金馬如皋枚。",
      "秉鈞廟堂司慘舒，建旌立節如張裴。",
      "古云能詩多坎軻，苟或信矣良可哀。",
      "儻使文章敵天下，再使神禹驅秦淮。"
    ],
    "added_time": "2026-01-03 13:52:46"
  },
  {
    "source_file": "poet.song.59000.json",
    "title": "和吳伯玉九日同會",
    "author": "劉弇",
    "paragraphs": [
      "上林曾共見鶑遷，五百英豪氣戾天。",
      "鬭在並存嗟白髮，成空半已鎖黄泉。",
      "菊花酩酊同今日，桂籍風流記舊年。",
      "愧辱新詩無以報，誤煩褒筆比青錢。"
    ],
    "added_time": "2026-01-03 13:53:08"
  },
  {
    "source_file": "poet.song.76000.json",
    "title": "劉彭年知縣生辰",
    "author": "釋德洪",
    "paragraphs": [
      "清規懿德古難陪，秋盡民歌慶節来。",
      "瑞應草餘雙葉在，優曇花適一枝開。",
      "鶯嬌妙管傳佳句，玉膩新粧獻壽杯。",
      "慈母千齡何所願，早看賢子踐三台。"
    ],
    "added_time": "2026-01-03 13:53:47"
  },
  {
    "source_file": "poet.song.76000.json",
    "title": "寄黄嗣深使君二首  其二",
    "author": "釋德洪",
    "paragraphs": [
      "身世浮雲偶尚存，白衣蒼狗與誰論。",
      "夢中不記金門宿，醉裏曾看玉海翻。",
      "尚有驚魂纒瘴霧，已甘華髪老江濱。",
      "枯荄欲藉陽和暖，催發新来雨露恩。"
    ],
    "added_time": "2026-01-03 13:53:47"
  },
  {
    "source_file": "poet.tang.9000.json",
    "title": "歲暮磧外寄元撝",
    "author": "岑參",
    "paragraphs": [
      "西風傳戍鼓，南望見前軍。",
      "沙磧人愁月，山城犬吠雲。",
      "別家逢逼歲，出塞獨離羣。",
      "髮到陽關白，書今遠報君。"
    ],
    "added_time": "2026-01-03 13:53:48"
  },
  {
    "source_file": "poet.tang.12000.json",
    "title": "自東都還濠州奉詶王八諫議見贈",
    "author": "獨孤及",
    "paragraphs": [
      "關西仕時俱稚容，彪彪之鬢始相逢。",
      "天地變化縣城改，獨有故人交態在。",
      "不言會合跡未幷，猶以歲寒心相待。",
      "洛陽居守寄酇侯，君著貂冠參運籌。",
      "高閣連雲騎省夜，新文會友涼風秋。",
      "青袍白面昔攜手，冉冉府趨君記否。",
      "雲分雨散十五年，始得一笑樽酒前。",
      "未遑少留驟遠別，況值旅鴈鳴秋天。",
      "二華舊遊如夢想，他時再會何由緣。",
      "賴君贈我郢中曲，別後相思被管弦。"
    ],
    "added_time": "2026-01-03 13:55:55"
  },
  {
    "source_file": "poet.song.76000.json",
    "title": "代人上李龍圖并廉使致語十首  其二",
    "author": "釋德洪",
    "paragraphs": [
      "太平無象樂年豐，况值疆埸久已空。",
      "賓主獻酬成雅集，江山談笑助清風。",
      "良辰美景開金斝，緩带輕裘控角弓。",
      "鼙鼓急催齊指目，大侯的處中飛鴻。"
    ],
    "added_time": "2026-01-03 13:56:46"
  },
  {
    "source_file": "poet.song.58000.json",
    "title": "感興簡歐陽仲純兄弟",
    "author": "畢仲游",
    "paragraphs": [
      "昔我來潁州，繫馬西湖濱。",
      "潁州絕褊小，所愛民心淳。",
      "中間入南國，八載寄壽春。",
      "去潁無十舍，土風已頑羣。",
      "從茲重所處，不敢擇要津。",
      "遷徙雖未固，常願爲潁民。",
      "今者伯氏來，得官邑相鄰。",
      "民愚少鬭訟，所訊由饑貧。",
      "吏戇不識字，况復能舞文。",
      "惟有租與貸，未免勞躬親。",
      "而我無官事，獨得頤精神。",
      "日高偃空房，睡足方欠伸。",
      "日暮近燈燭，誦書忘冠巾。",
      "懶來起復坐，自在如閒雲。",
      "憶昨遊京師，交友千百羣。",
      "賢否未可辨，正直惟仲純。",
      "仲純年始壯，氣概雄三軍。",
      "文章不待學，下筆如千鈞。",
      "飲酒或一醉，萬物如埃塵。",
      "近過潁州見，顔色彌清醇。",
      "兄弟亦相遇，磊落皆奇人。",
      "邀我上書堂，爲我拂素茵。",
      "呼奴正大案，食飲羅甘辛。",
      "論議不惜口，彼此從天真。",
      "夜川月色黑，笑語猶相聞。",
      "丈夫各有志，大者思經綸。",
      "其志苟未得，不如安其身。",
      "何時買鋤犁，耕鑿潁水垠。",
      "潁鯉如可釣，持竿就漪淪。",
      "相逢俟頭白，不復思淮瀕。"
    ],
    "added_time": "2026-01-03 13:57:06"
  },
  {
    "source_file": "poet.song.59000.json",
    "title": "送狄太守清明日燕莆田共樂亭三首  其二",
    "author": "劉弇",
    "paragraphs": [
      "赤白觚稜插戾翰，東南重此識多盤。",
      "起從海若三山外，分得壺公一境寬。",
      "世事升沉隨過鳥，物情瀟洒屬層巒。",
      "畫圖恐是天拋擲，乞與莆人恣展看。"
    ],
    "added_time": "2026-01-03 13:57:31"
  },
  {
    "source_file": "poet.song.83000.json",
    "title": "武寧道中",
    "author": "韓駒",
    "paragraphs": [
      "小灘嘈嘈大灘惡，朝行羊膓暮鹿角。",
      "盡日拖舟不得前，忽然笪斷千尋落。",
      "上梁左側石子多，兩舷與石鳴相摩。",
      "卧聽溪師倚篙哭，將如四十二灘何。"
    ],
    "added_time": "2026-01-03 13:58:00"
  },
  {
    "source_file": "poet.tang.8000.json",
    "title": "流夜郎贈辛判官",
    "author": "李白",
    "paragraphs": [
      "昔在長安醉花柳，五侯七貴同杯酒。",
      "氣岸遙凌豪士前，風流肯落他人後。",
      "夫子紅顏我少年，章臺走馬著金鞭。",
      "文章獻納麒麟殿，歌舞淹留玳瑁筵。",
      "與君自謂長如此，寧知草動風塵起。",
      "函谷忽驚胡馬來，秦宮桃李向明開。",
      "我愁遠謫夜郎去，何日金雞放赦回。"
    ],
    "added_time": "2026-01-03 13:58:56"
  },
  {
    "source_file": "poet.tang.8000.json",
    "title": "贈劉都使",
    "author": "李白",
    "paragraphs": [
      "東平劉公幹，南國秀餘芳。",
      "一鳴即朱紱，五十佩銀章。",
      "飲冰事戎幕，衣錦華水鄉。",
      "銅官幾萬人，諍訟清玉堂。",
      "吐言貴珠玉，落筆迴風霜。",
      "而我謝明主，銜哀投夜郎。",
      "歸家酒債多，門客粲成行。",
      "高談滿四座，一日傾千觴。",
      "所求竟無緒，裘馬欲摧藏。",
      "主人若不顧，明發釣滄浪。"
    ],
    "added_time": "2026-01-03 13:58:56"
  },
  {
    "source_file": "poet.tang.8000.json",
    "title": "贈常侍御",
    "author": "李白",
    "paragraphs": [
      "安石在東山，無心濟天下。",
      "一起振橫流，功成復瀟灑。",
      "大賢有卷舒，季葉輕風雅。",
      "匡復屬何人，君爲知音者。",
      "傳聞武安將，氣振長平瓦。",
      "燕趙期洗清，周秦保宗社。",
      "登朝若有言，爲訪南遷賈。"
    ],
    "added_time": "2026-01-03 13:58:56"
  },
  {
    "source_file": "poet.tang.8000.json",
    "title": "贈易秀才",
    "author": "李白",
    "paragraphs": [
      "少年解長劒，投贈即分離。",
      "何不斷犀象，精光暗往時。",
      "蹉跎君自惜，竄逐我因誰。",
      "地遠虞翻老，秋深宋玉悲。",
      "空摧芳桂色，不屈古松姿。",
      "感激平生意，勞歌寄此辭。"
    ],
    "added_time": "2026-01-03 13:58:56"
  },
  {
    "source_file": "poet.tang.8000.json",
    "title": "經亂離後天恩流夜郎憶舊遊書懷贈江夏韋太守良宰",
    "author": "李白",
    "paragraphs": [
      "天上白玉京，十二樓五城。",
      "仙人撫我頂，結髮受長生。",
      "誤逐世間樂，頗窮理亂情。",
      "九十六聖君，浮雲挂空名。",
      "天地賭一擲，未能望戰爭。",
      "試涉霸王略，將期軒冕榮。",
      "時命乃大謬，棄之海上行。",
      "學劒翻自哂，爲文竟何成。",
      "劒非萬人敵，文竊四海聲。",
      "兒戲不足道，五噫出西京。",
      "臨當欲去時，慷慨淚沾纓。",
      "嘆君倜儻才，標舉冠羣英。",
      "開筵引祖帳，慰此遠徂征。",
      "鞍馬若浮雲，送余驃騎亭。",
      "歌鍾不盡意，白日落昆明。",
      "十月到幽州，戈鋋若羅星。",
      "君王棄北海，掃地借長鯨。",
      "呼吸走百川，燕然可摧傾。",
      "心知不得語，却欲棲蓬瀛。",
      "彎弧懼天狼，挾矢不敢張。",
      "攬涕黃金臺，呼天哭昭王。",
      "無人貴駿骨，騄耳空騰驤。",
      "樂毅儻再生，于今亦奔亡。",
      "蹉跎不得意，驅馬還貴鄉。",
      "逢君聽弦歌，肅穆坐華堂。",
      "百里獨太古，陶然臥羲皇。",
      "徵樂昌樂館，開筵列壺觴。",
      "賢豪間青娥，對燭儼成行。",
      "醉舞紛綺席，清歌繞飛梁。",
      "歡娛未終朝，秩滿歸咸陽。",
      "祖道擁萬人，供帳遙相望。",
      "一別隔千里，榮枯異炎涼。",
      "炎涼幾度改，九土中橫潰。",
      "漢甲連胡兵，沙塵暗雲海。",
      "草木搖殺氣，星辰無光彩。",
      "白骨成丘山，蒼生竟何罪。",
      "函關壯帝居，國命懸哥舒。",
      "長戟三十萬，開門納兇渠。",
      "公卿如犬羊，忠讜醢與葅。",
      "二聖出遊豫，兩京遂丘墟。",
      "帝子許專征，秉旄控强楚。",
      "節制非桓文，軍師擁熊虎。",
      "人心失去就，賊勢騰風雨。",
      "惟君固房陵，誠節冠終古。",
      "僕臥香爐頂，餐霞漱瑤泉。",
      "門開九江轉，枕下五湖連。",
      "半夜水軍來，潯陽滿旌旃。",
      "空名適自誤，迫脅上樓船。",
      "徒賜五百金，棄之若浮煙。",
      "辭官不受賞，飜謫夜郎天。",
      "夜郎萬里道，西上令人老。",
      "掃蕩六合清，仍爲負霜草。",
      "日月無偏照，何由訴蒼昊。",
      "良牧稱神明，深仁恤交道。",
      "一忝青雲客，三登黃鶴樓。",
      "顧慙禰處士，虛對鸚鵡洲。",
      "樊山霸氣盡，寥落天地秋。",
      "江帶峨眉雪，川橫三峽流。",
      "萬舸此中來，連帆過揚州。",
      "送此萬里目，曠然散我愁。",
      "紗窗倚天開，水樹綠如髮。",
      "窺日畏銜山，促酒喜得月。",
      "吳娃與越豔，窈窕誇鉛紅。",
      "呼來上雲梯，含笑出簾櫳。",
      "對客小垂手，羅衣舞春風。",
      "賓跪請休息，主人情未極。",
      "覽君荆山作，江鮑堪動色。",
      "清水出芙蓉，天然去雕飾。",
      "逸興橫素襟，無時不招尋。",
      "朱門擁虎士，列戟何森森。",
      "剪鑿竹石開，縈流漲清深。",
      "登臺坐水閣，吐論多英音。",
      "片辭貴白壁，一諾輕黃金。",
      "謂我不愧君，青鳥明丹心。",
      "五色雲間鵲，飛鳴天上來。",
      "傳聞赦書至，却放夜郎迴。",
      "暖氣變寒谷，炎煙生死灰。",
      "君登鳳池去，忽棄賈生才。",
      "桀犬尚吠堯，匈奴笑千秋。",
      "中夜四五歎，常爲大國憂。",
      "旌斾夾兩山，黃河當中流。",
      "連雞不得進，飲馬空夷猶。",
      "安得羿善射，一箭落旄頭。"
    ],
    "added_time": "2026-01-03 13:58:56"
  },
  {
    "source_file": "poet.tang.12000.json",
    "title": "和李尚書畫射虎圖歌",
    "author": "獨孤及",
    "paragraphs": [
      "飢虎呀呀立當路，萬夫震恐百獸怒。",
      "彤弓金鏃當者誰，鳴鞭飛控流星馳。",
      "居然畫中見真態，若務除惡不顧私。",
      "時和年豐五兵已，白額未誅壯士耻。",
      "分銖遠邇懸彀中，不中不發思全功。",
      "捨矢如破石可裂，應弦盡敵山爲空。",
      "殺氣滿堂觀者駭，颯若崖谷生長風。",
      "精微入神在毫末，作繢造物可同功。",
      "方叔秉鉞受命新，丹青起予氣益振。",
      "底綏靜難巧可擬，嗟歎不足聲成文。",
      "他時代天育萬物，亦以此道安斯民。"
    ],
    "added_time": "2026-01-03 13:59:18"
  },
  {
    "source_file": "poet.song.59000.json",
    "title": "建州試院次韵和林原叔監試",
    "author": "劉弇",
    "paragraphs": [
      "鷺袍粉白筆摩秋，餘地爭看衆刃游。",
      "堅壁頼公專細柳，得壺如我愧中流。",
      "僕姑此日先穿札，綠綺何心曉報鏐。",
      "恰恰豐隆通蟄戶，論功相與副旁求。"
    ],
    "added_time": "2026-01-03 13:59:47"
  },
  {
    "source_file": "poet.tang.25000.json",
    "title": "新樓詩二十首",
    "author": "李紳",
    "paragraphs": [
      "寺深松桂無塵事，地接荒郊帶夕陽。",
      "啼鳥歇時山寂寂，野花殘處月蒼蒼。",
      "絳紗凝焰開金像，清梵銷聲閉竹房。",
      "丘壠漸平連茂草，九原何處不心傷。"
    ],
    "added_time": "2026-01-03 14:00:17"
  },
  {
    "source_file": "poet.tang.35000.json",
    "title": "送人",
    "author": "李咸用",
    "paragraphs": [
      "少皥開宮行帝業，無刃金風剪紅葉。",
      "雁別邊沙入暖雲，蛩辭敗草鳴香閤。",
      "有客爲儒二十霜，酣歌郢雪時飄揚。",
      "不甘長在諸生下，束書攜劒離家鄉。",
      "利爪韝上鷹，雄文霧中豹。",
      "可堪長與烏鳶噪，是宜摩碧漢以遐飛。",
      "出南山而遠蹈，況今大朝公道。",
      "天子文明，團團月樹懸青青。",
      "燕中有馬如龍行，不換黃金無駿名。",
      "荆山有玉猶在璞，未遇良工虛擲鵲。",
      "一壺清酒酌離情，休向嵩中隨雀躍。"
    ],
    "added_time": "2026-01-03 14:00:21"
  },
  {
    "source_file": "poet.song.58000.json",
    "title": "傷春",
    "author": "畢仲游",
    "paragraphs": [
      "人傷春色老，我傷春色深。",
      "桃花未肯落，半月羈吾心。",
      "有酒且斟酒，無酒將奚斟。",
      "有詩謾吟詩，無詩將奚吟。",
      "詩酒兩不得，坐媿桃花林。",
      "咄嗟富家兒，滿堂收黄金。"
    ],
    "added_time": "2026-01-03 14:00:41"
  },
  {
    "source_file": "poet.song.82000.json",
    "title": "借葉內翰畫令小江模寫",
    "author": "程俱",
    "paragraphs": [
      "十年同舍今華顛，印山滿眼囊無錢。",
      "每看圖畫輙心醉，自笑說食流饑涎。",
      "世間范李真幻士，斷取妙喜移山川。",
      "朝來問疾方丈室，但怪衡霍羅窗軒。",
      "飄風急雨暗四澤，轉看錦翠開雲煙。",
      "崔嵬磊塊凍相倚，恍然雪塞藍田關。",
      "是中大有結茅地，指點三徑依林泉。",
      "世人無乃笑癡絕，心境二妄交相纒。",
      "安知三萬師子座，同此幻力無中邊。",
      "衢山小江新悟幻，落筆欲追祈與虔。",
      "願從公借此妙景，已具東絹和丹鉊。",
      "照中寫照供幻觀，聊自慰藉銷窮年。",
      "千巖萬壑納環堵，更令一拂松風絃。"
    ],
    "added_time": "2026-01-03 14:00:53"
  },
  {
    "source_file": "poet.song.92000.json",
    "title": "秋日至孟明莊",
    "author": "呂本中",
    "paragraphs": [
      "野色幽花靜有餘，好山雖近不同途。",
      "荒村被雨泥三日，草具留僧飯一盂。",
      "斷壠入秋頻放水，老農垂手怕催租。",
      "平生粗識田園興，更復何幅度可曳裾。"
    ],
    "added_time": "2026-01-03 14:01:42"
  },
  {
    "source_file": "poet.song.48000.json",
    "title": "送文太師致仕還洛三首  其二",
    "author": "蘇轍",
    "paragraphs": [
      "齊魯元勳古太師，寂寥千載恐無之。",
      "昔歸蹔縮經邦手，復起還當問道時。",
      "入謁何曾須掖侍，到家依舊擁旌麾。",
      "孔公靈壽固應在，秋晚香山訪佛祠。"
    ],
    "added_time": "2026-01-03 14:01:48"
  },
  {
    "source_file": "poet.tang.12000.json",
    "title": "將赴京答李紓贈別",
    "author": "獨孤及",
    "paragraphs": [
      "膠漆常投分，荆蠻各倦遊。",
      "帝鄉今獨往，溝水便分流。",
      "甘作遠行客，深慙不繫舟。",
      "思君帶將緩，豈直日三秋。"
    ],
    "added_time": "2026-01-03 14:02:23"
  },
  {
    "source_file": "poet.tang.24000.json",
    "title": "李都尉重陽日得蘇屬國書",
    "author": "白行簡",
    "paragraphs": [
      "降虜意何如，窮荒九月初。",
      "三秋異鄉節，一紙故人書。",
      "對酒情無極，開緘思有餘。",
      "感時空寂寞，懷舊幾躊躇。",
      "鴈盡平沙迥，煙銷大漠虛。",
      "登臺南望處，掩淚對雙魚。"
    ],
    "added_time": "2026-01-03 14:02:24"
  },
  {
    "source_file": "poet.song.77000.json",
    "title": "送人泛海北歸兼寄諸兄弟",
    "author": "蘇過",
    "paragraphs": [
      "冥冥天水吞爲一，夜依北斗占南北。",
      "危樓時吐蛟蜃氣，半山忽隱長鯨脊。",
      "起看檣頭雉尾轉，一帆千里日未足。",
      "此身何止輕鴻毛，到家始覺是真肉。",
      "怪君胡爲冒此險，象犀珠玉非所役。",
      "凜然風義照古人，尺書爲我通消息。",
      "我似當時常校尉，掘鼠餐氈從屬國。",
      "茫茫海闊雁不到，長欲繫書空憫默。",
      "憑君爲語諸季孟，耐事忍慚真子職。",
      "面唾勿嫌解自乾，盜金卻償安用詰。",
      "杜門只作田舍子，地往江鄉乘下澤。",
      "三吳想見稻如雲，舶還時救陳蔡厄。"
    ],
    "added_time": "2026-01-03 14:02:48"
  },
  {
    "source_file": "poet.song.83000.json",
    "title": "夜與疏山清公對語因設果供戲成長句",
    "author": "韓駒",
    "paragraphs": [
      "落葉屑窣鳴風廊，四無人聲夜未央。",
      "道人過我談真常，客舍有底相迎將。",
      "竹爐篝火曲木牀，烏桕爲燭楓脂香。",
      "青棃纍纍飣坐光，黄甘十子近著霜。",
      "醯梅蜜杏經年藏，紅糝綴枝加柘漿。",
      "蓴藕藷芋蘘荷薑，堆盤滿桉次第嘗。",
      "憶初見翁修水旁，轉頭八十鬚眉蒼。",
      "爾時尊宿略喪亡，屹如樅檜老不僵。",
      "而我昔漫參朝行，十年投閑坐老狂。",
      "人生一夣炊黄粱，諸法本閑人自忙。",
      "况今世故甚擾攘，與翁幸憩菩提坊。",
      "夜闌一酌餘甘湯，他年此樂不可忘。"
    ],
    "added_time": "2026-01-03 14:03:23"
  },
  {
    "source_file": "poet.tang.34000.json",
    "title": "雨中",
    "author": "司空圖",
    "paragraphs": [
      "維摩居士陶居士，盡說高情未足誇。",
      "簷外蓮峰堦下菊，碧蓮黃菊是吾家。"
    ],
    "added_time": "2026-01-03 14:04:13"
  },
  {
    "source_file": "poet.song.49000.json",
    "title": "廣福僧智昕西歸",
    "author": "蘇轍",
    "paragraphs": [
      "老人寄東巖，蕭然四無鄰。",
      "八尺清冷泉，中有白髮人。",
      "婆娑弄明月，松間夜相賓。",
      "平生指庚壬，終老投此身。",
      "築室潁川市，西望長悲辛。",
      "故山比丘僧，繭足超峨岷。",
      "歸塗三千里，秋風入衣巾。",
      "北崦百步外，我夢一室新。",
      "速營三間堂，永奉兩足尊。",
      "我歸要有時，久遠與子親。",
      "悟老非凡僧，瓦礫化金銀。",
      "歸來味玄言，見日當自陳。"
    ],
    "added_time": "2026-01-03 14:04:44"
  },
  {
    "source_file": "poet.song.49000.json",
    "title": "種藥苗二首 種甖粟 其一",
    "author": "蘇轍",
    "paragraphs": [
      "築室城西，中有圖書。",
      "窗戶之餘，松竹扶疏。",
      "拔棘開畦，以毓嘉蔬。",
      "畦夫告予，甖粟可儲。"
    ],
    "added_time": "2026-01-03 14:04:44"
  },
  {
    "source_file": "poet.song.49000.json",
    "title": "種藥苗二首 種甖粟 其二",
    "author": "蘇轍",
    "paragraphs": [
      "甖小如甖，粟細如粟。",
      "與麥皆種，與穄皆熟。",
      "苗堪春菜，實比秋穀。",
      "研作牛乳，烹爲佛粥。"
    ],
    "added_time": "2026-01-03 14:04:44"
  },
  {
    "source_file": "poet.song.49000.json",
    "title": "種藥苗二首 種甖粟 其三",
    "author": "蘇轍",
    "paragraphs": [
      "老人氣衰，飲食無幾。",
      "食肉不消，食菜寡味。",
      "柳槌石鉢，煎以蜜水。",
      "便口利喉，調養肺胃。"
    ],
    "added_time": "2026-01-03 14:04:44"
  },
  {
    "source_file": "poet.song.49000.json",
    "title": "種藥苗二首 種甖粟 其四",
    "author": "蘇轍",
    "paragraphs": [
      "三年杜門，莫適往還。",
      "幽人衲僧，相對忘言。",
      "飲之一杯，失笑欣然。",
      "我來潁川，如遊廬山。"
    ],
    "added_time": "2026-01-03 14:04:44"
  },
  {
    "source_file": "poet.song.59000.json",
    "title": "過合肥會黄天倪",
    "author": "劉弇",
    "paragraphs": [
      "白狼峰頂共留連，一紀于茲剩四年。",
      "事過已如炊黍夢，鬢催難著買春錢。",
      "飄零慚說相思駕，淚落仍傳到手篇。",
      "梨栗果盤魚蟹飣，怳疑身世上通川。"
    ],
    "added_time": "2026-01-03 14:04:58"
  },
  {
    "source_file": "poet.song.59000.json",
    "title": "上王提刑二首  其一",
    "author": "劉弇",
    "paragraphs": [
      "峨峨名節重於山，舊作朝廷耳目官。",
      "鳳闕幾聞隨仗入，龍顔曾許捲簾看。",
      "昔年白筆驚人凜，今日清風過嶺寒。",
      "直指近來新有例，出疆回使侍金鑾。"
    ],
    "added_time": "2026-01-03 14:04:58"
  },
  {
    "source_file": "poet.song.59000.json",
    "title": "上王提刑二首  其二",
    "author": "劉弇",
    "paragraphs": [
      "獬豸冠中筆罷簪，却乘驄馬出駸駸。",
      "手提國憲風霜重，口布王言雨露深。",
      "古劍夜光衝斗氣，甘棠春有遶庭陰。",
      "澄清好把冰壺水，洗却天涯濫濁心。"
    ],
    "added_time": "2026-01-03 14:04:58"
  },
  {
    "source_file": "poet.song.59000.json",
    "title": "贈致政劉大夫",
    "author": "劉弇",
    "paragraphs": [
      "一章飛達九重天，求解黄堂石二千。",
      "甘守綠園三畝宅，肯貪紅藥八花磚。",
      "利名擺去灰心定，功行修來月性圓。",
      "尤喜掛冠歸第後，生涯非欠買山錢。"
    ],
    "added_time": "2026-01-03 14:04:58"
  },
  {
    "source_file": "poet.song.59000.json",
    "title": "贈連州致政蔡宣德",
    "author": "劉弇",
    "paragraphs": [
      "挂冠歸慕赤松遊，不羨金門萬戶侯。",
      "一枕清風三徑曉，滿船明月五湖秋。",
      "冥冥宛若高飛雁，泛泛渾如不繫舟。",
      "幾向夜深南極望，老人星見照連州。"
    ],
    "added_time": "2026-01-03 14:04:58"
  },
  {
    "source_file": "poet.song.67000.json",
    "title": "經史閣",
    "author": "李廌",
    "paragraphs": [
      "隠君扁舟離五湖，初聞邑子驚陶朱。",
      "多金不用五㹀術，高閣惟藏萬卷書。",
      "牙籤玉軸比四庫，縹帙錦囊過五車。",
      "河間闕遺應復購，汲冢蠹簡嗟無餘。",
      "碧山學士解傳業，黄卷古人相與居。",
      "謝庭芝蘭信靈秀，竇家椿桂皆芬敷。",
      "朱欄翠瓦照空碧，秋山晚林共扶疏。",
      "寒溪送月出幽谷，白雲因風生坐隅。",
      "道山三館限清禁，山中此樂彼所無。",
      "異時聯華陟嚴近，白虎東觀文石渠。",
      "願待善本校中祕，毋令後儒爭魯魚。"
    ],
    "added_time": "2026-01-03 14:05:05"
  },
  {
    "source_file": "poet.song.50000.json",
    "title": "太霞宫",
    "author": "孔武仲",
    "paragraphs": [
      "誰氏夸豪力，琳宫一手開。",
      "光輝動金碧，瀟洒絕塵埃。",
      "煮石洞中火，流霞天上杯。",
      "籃輿穿翠樾，只爲聽琴來。"
    ],
    "added_time": "2026-01-03 14:05:30"
  },
  {
    "source_file": "poet.song.50000.json",
    "title": "送李端叔定州機宜",
    "author": "孔武仲",
    "paragraphs": [
      "才高秖合住蓬瀛，步武優游地望清。",
      "何事塵埃久京國，却衝雨雪向邊城。",
      "軍書落筆千毫秃，談席揮犀四座傾。",
      "早曉封章來薦鶚，一鳴從此使人驚。"
    ],
    "added_time": "2026-01-03 14:05:30"
  },
  {
    "source_file": "poet.song.50000.json",
    "title": "惜竹",
    "author": "孔武仲",
    "paragraphs": [
      "老蘚牆陰夕照間，何人折我翠琅玕。",
      "即兹緑葉隨塵化，猶有低枝带露殘。",
      "不放雲梢侵霰雪，因嗟世故足波瀾。",
      "故園未乏篔簹品，十頃繁陰六月寒。"
    ],
    "added_time": "2026-01-03 14:05:30"
  },
  {
    "source_file": "poet.song.82000.json",
    "title": "神霄宫知宫陳應常邀鄉人集道堂余不果往毛彦時有詩諸公皆和見率同作次韻一首",
    "author": "程俱",
    "paragraphs": [
      "南枝月明烏鵲飛，北風驚沙燕馬嘶。",
      "倦遊乃有故鄉念，強學處士聽朝雞。",
      "馬蹄得得烏帽底，與日競走東還西。",
      "安知神府在人境，曉霧十里飛香猊。",
      "咄嗟似與化人遇，宫殿盤欝窮煙霏。",
      "瑛房蘂箧浩無極，當關九虎何由闚。",
      "仙郎邀客自清旦，閴若岫戶臨江湄。",
      "向來同是爛柯客，石梁跨野長虹垂。",
      "登晨未辨七盟蓋，祈年欲採三華芝。",
      "授書忽作蘂珠吏，雲篆豈特傳盟威。",
      "故人一笑共清景，常談曲謹皆芟夷。",
      "而余煮餅北窗卧，正坐世網纒綿之。",
      "棗瓜麟脯不同舉，但見綵筆方交馳。",
      "蕭然俯仰在環堵，窮巷偪仄仍喧卑。",
      "高堂修竹寄遐想，况烹雪乳調清絲。",
      "徑須暇日一尋勝，眼中塵袂空成帷。"
    ],
    "added_time": "2026-01-03 14:05:38"
  },
  {
    "source_file": "poet.tang.8000.json",
    "title": "對雪醉後贈王歷陽",
    "author": "李白",
    "paragraphs": [
      "有身莫犯飛龍鱗，有手莫辮猛虎鬚。",
      "君看昔日汝南市，白頭仙人隱玉壺。",
      "子猷聞風動窻竹，相邀共醉杯中綠。",
      "歷陽何異山陰時，白雪飛花亂人目。",
      "君家有酒我何愁，客多樂酣秉燭遊。",
      "謝尚自能鸜鵒舞，相如免脫鷫鸘裘。",
      "清晨鼓櫂過江去，千里相思明月樓。"
    ],
    "added_time": "2026-01-03 14:05:42"
  },
  {
    "source_file": "poet.song.83000.json",
    "title": "昔與道顔智俱二僧居武寧明心寺未幾與俱避賊山中顔幾不免紹興三年復會於廣壽寺偶作一首",
    "author": "韓駒",
    "paragraphs": [
      "昔與二子居明心，避賊夜走南山陰。",
      "天寒更蹋沮洳徑，月黑錯墮楊梅林。",
      "歷險登危四三里，少復前行過溪水。",
      "平明乞火野人家，十日身藏巖窟裏。",
      "閩俱歎我装齎空，蜀顔轉陷妖氛中。",
      "誰言性命脫鍼孔，沉憂傷人衰疾同。",
      "春風酣酣柳邊寺，相對夢中論夢事。",
      "莫嫌薄飯一莖虀，郡國而今無鼓鼙。"
    ],
    "added_time": "2026-01-03 14:05:50"
  },
  {
    "source_file": "poet.tang.56000.json",
    "title": "錢仁伉聞牡丹空中吁歎之辭（題擬）",
    "author": "不詳",
    "paragraphs": [
      "一花三百朶，含笑向春風。",
      "明年三月裏，朶朶斷腸紅。",
      "（見《增修詩話總龜》卷四八引《洞微志》）（〖1〗《洞微志》：「錢仁伉，尚父之孫也。",
      "爲元帥府中書檢校司徒，與中軍都虞候金沼鄰居。",
      "沼所居堂東，植牡丹藿一本，着花三百朶，其色如血，加之金含稜。",
      "每瓶子頂上有碎金絲，如自然蛺蝶之狀。",
      "一城以爲殊異。",
      "每歲花開張宴，仁伉預焉。",
      "開寶七年春三月花纔一兩朶開。",
      "仁伉一夕洪飲擊劍，裎服中單，背負大籃，左手攜鋤，腰插六匕首，踰墻而過沼，中外無知者。",
      "鋤取牡丹置籃中，乃平其地。",
      "空中聞有吁歎之聲，細微若遊蜂音，辭曰〖略〗。",
      "仁伉異之，移植於亭後。",
      "明日，沼覺失花，爲非人力所及。",
      "來年花盛開乃宴加沼，沼一見無語，得疾以歸。",
      "至夜憤悶不已，以刀決腸而卒。",
      "腸皆寸寸斷，果符空中之語。",
      "」）。"
    ],
    "added_time": "2026-01-03 14:05:59"
  },
  {
    "source_file": "poet.song.5000.json",
    "title": "偶作",
    "author": "劉筠",
    "paragraphs": [
      "殺青和墨度流年，飽食無功鬢颯然。",
      "却憶侯封安邑棗，不能兄事魯褒錢。",
      "千峰月白猿啼樹，六幕風高鶚在天。",
      "招隠詩成誰擊節，願傾家釀載漁船。"
    ],
    "added_time": "2026-01-03 14:06:04"
  },
  {
    "source_file": "poet.song.5000.json",
    "title": "螢",
    "author": "劉筠",
    "paragraphs": [
      "荒郊多腐草，故苑近清秋。",
      "棘密何勝數，囊輕莫盡收。",
      "月高疑爝息，天遠認星流。",
      "紫桂風微急，紅蘭露徧浮。",
      "已能穿永巷，更欲拂高樓。",
      "滅燭方無寐，鳴蛩相薦愁。"
    ],
    "added_time": "2026-01-03 14:06:04"
  },
  {
    "source_file": "poet.song.5000.json",
    "title": "淮水暴漲舟中有作",
    "author": "劉筠",
    "paragraphs": [
      "行行極目天無柱，渺渺橫流浪有花。",
      "客子方思舟下碇，陰虬自喜海爲家。",
      "村遥樹列秦川霽，岸闊牛分觸氏蝸。",
      "鳶嘯風高良可畏，此情難論坎中蛙。"
    ],
    "added_time": "2026-01-03 14:06:04"
  },
  {
    "source_file": "poet.song.5000.json",
    "title": "題林處士肥上新屋壁",
    "author": "劉筠",
    "paragraphs": [
      "久厭侯鯖靜室來，卜居鄰近釣魚臺。",
      "舊山鶴怨無錢買，新竹僧同借宅栽。",
      "斗酒誰從楊子學，扁舟空訪戴逵回。",
      "抽毫有污東陽望，但惜明時老澗才。"
    ],
    "added_time": "2026-01-03 14:06:04"
  },
  {
    "source_file": "poet.song.5000.json",
    "title": "赴郡之初尋屬愆亢有議舉舊典取湫水徵巫覡以致禱而涉旬靡應農事方急遣罷去越翊日漸獲優洽",
    "author": "劉筠",
    "paragraphs": [
      "優詔將州任，視政纔旬時。",
      "田畯訴炎暵，坐虞多稼萎。",
      "雲將掉頭去，波臣涸轍危。",
      "行部殊未及，隨車杳難期。",
      "往慚神父化，徒令旱母嗤。",
      "諸曹白事者，雩典舉舊規。",
      "郡北岐棘山，上有三湫池。",
      "衙吏潔齋往，汲水置縹瓷。",
      "朝服領巫覡，詰旦迓諸岐。",
      "舁以結綵輿，奉以五龍祠。",
      "自是率賓介，寅午款于斯。",
      "紛敷薦楮鏹，浸漬灑楊枝。",
      "瓦鑪松香髓，匏樽黍酌醨。",
      "四壁繪神變，正筵塑靈儀。",
      "悕若葉公牖，怪甚葛仙陂。",
      "老覡十數輩，勃屑頭如魌。",
      "童巫及伶倡，貌寢語嘍囇。",
      "但多甕盎質，曾乏婉孌姿。",
      "交手操鈴拂，合譟屢僛僛。",
      "喧塵著蓬髮，穢汗落粉頤。",
      "一問且一嘔，掩鼻以帨褵。",
      "朝隮蔚旋敗，成震巽散之。",
      "巽風暮欲息，竅行呼復來。",
      "慢黷固已甚，誕妄相憑隨。",
      "如是者浹日，僅得沾服滋。",
      "嗟予政無狀，百拜胡敢辭。",
      "矧夫民習俗，姑用慰齎咨。",
      "抑聞古人言，天鑒本無私。",
      "神道貴得一，何乃托邪師。",
      "遽俾送湫勺，撤役勤蠒絲。",
      "申明恤刑詔，梃重捨輕疑。",
      "從此四三日，油霈洽封圻。",
      "又聞堯湯世，水旱軫君慈。",
      "振救自有術，斂散適所宜。",
      "元元無菜色，九載尚熙熙。",
      "周禮地官職，皇舞雖有祈。",
      "道經蒞天下，傷民誠弗爲。",
      "惟神稟聰正，遠鬼務肅祗。",
      "願守有常德，可戒興妖思。"
    ],
    "added_time": "2026-01-03 14:06:04"
  },
  {
    "source_file": "poet.tang.25000.json",
    "title": "蘇州不住遙望武丘報恩兩寺",
    "author": "李紳",
    "paragraphs": [
      "秋山古寺東西遠，竹院松門悵望同。",
      "幽鳥靜時侵徑月，野煙消處滿林風。",
      "塔分朱雁餘霞外，剎對金螭落照中。",
      "官備散寮身却累，往來慙謝二蓮宮。"
    ],
    "added_time": "2026-01-03 14:06:09"
  },
  {
    "source_file": "poet.song.59000.json",
    "title": "送友人赴省二首  其二",
    "author": "劉弇",
    "paragraphs": [
      "久藴驚天動地文，乘秋得志正逢辰。",
      "青錢萬選終須中，白玉三投始辨真。",
      "鶚薦比聲鄉貢日，鶑遷前試帝城春。",
      "漢庭方尚春秋學，須作平津第一人。"
    ],
    "added_time": "2026-01-03 14:07:49"
  },
  {
    "source_file": "poet.tang.12000.json",
    "title": "傷春贈遠",
    "author": "獨孤及",
    "paragraphs": [
      "去水流年日並馳，年光客思兩相隨。",
      "咨嗟斑鬢今承弁，慙愧新荷又發池。",
      "楊柳逶迤愁遠道，鷓鴣啁哳怨南枝。",
      "憶君何啻同瓊樹，但向春風送別離。"
    ],
    "added_time": "2026-01-03 14:08:00"
  },
  {
    "source_file": "poet.song.82000.json",
    "title": "同舍以筆墨更相遺有詩見邀同作",
    "author": "程俱",
    "paragraphs": [
      "将軍白首玄池陰，手持毛錐如綠沉。",
      "千人獨掃杜陵老，百犗欲連東海任。",
      "中山豪族一當百，即墨堅壘高臨深。",
      "孫郎精騎固無匹，長卿偏師那可侵。",
      "久知良工須利器，豈但善賈緣多金。",
      "故追老兔盡三窟，已倒霜松踰十尋。",
      "於莵猶存鳳閣卧，黄庭不博鵝池臨。",
      "清觀越石已成冢，始信管城真盡心。",
      "客卿摩頂利天下，修竹欲汗南山林。",
      "儒生意廣亦自苦，但有遺迹藏來今。",
      "兩公筆陣略相抗，往往鉞並張旗參。",
      "鋪揚功伐借二物，寸木可使齊高岑。",
      "嗟余絕學久焚棄，嘿守三一朝飛森。"
    ],
    "added_time": "2026-01-03 14:08:49"
  },
  {
    "source_file": "poet.tang.1000.json",
    "title": "相和歌辭 烏夜啼二首 一",
    "author": "顧況",
    "paragraphs": [
      "玉房掣鎖聲翻葉，銀箭添泉遶霜堞。",
      "畢逋發刺月銜城，八九雛飛其母驚。",
      "此是天上老鵶鳴，人間老鵶無此聲。",
      "搖雜佩，耿華燭，良夜羽人彈此曲，東方曈曈赤日旭。"
    ],
    "added_time": "2026-01-03 14:08:56"
  },
  {
    "source_file": "poet.song.49000.json",
    "title": "種藥苗二首 種决明 其一",
    "author": "蘇轍",
    "paragraphs": [
      "閑居九年，祿不代耕。",
      "肉食不足，藜烝藿羹。",
      "多求異蔬，以佐晨烹。",
      "秋種甖粟，春種决明。"
    ],
    "added_time": "2026-01-03 14:09:16"
  },
  {
    "source_file": "poet.song.49000.json",
    "title": "種藥苗二首 種决明 其二",
    "author": "蘇轍",
    "paragraphs": [
      "决明明目，功見本草。",
      "食其花葉，亦去熱惱。",
      "有能益人，矧可以飽。",
      "三嗅不食，笑杜陵老。"
    ],
    "added_time": "2026-01-03 14:09:16"
  },
  {
    "source_file": "poet.song.49000.json",
    "title": "種藥苗二首 種决明 其三",
    "author": "蘇轍",
    "paragraphs": [
      "老人平生，以書爲累。",
      "夜燈照帷，未曉而起。",
      "百骸未病，兩目告瘁。",
      "决明雖良，何補於是。"
    ],
    "added_time": "2026-01-03 14:09:16"
  },
  {
    "source_file": "poet.song.49000.json",
    "title": "種藥苗二首 種决明 其四",
    "author": "蘇轍",
    "paragraphs": [
      "自我知非，卷去圖書。",
      "閉目內觀，妙見自如。",
      "聞阿那律，無目而視。",
      "决明何爲，適口乎爾。"
    ],
    "added_time": "2026-01-03 14:09:16"
  },
  {
    "source_file": "poet.song.49000.json",
    "title": "上巳",
    "author": "蘇轍",
    "paragraphs": [
      "春服初成日暖，潩河漸滿風凉。",
      "欲復孔門故事，略有童冠相將。",
      "城西百步而近，杏花半落草香。",
      "欣然願與數子，臨水一振衣裳。",
      "故人有酒未酌，爲我班荆舉觴。",
      "我雖少飲不醉，未怪遊人若狂。",
      "春風自爾一月，花絮極目飛揚。",
      "誦詩相勸行樂，良士但取無荒。"
    ],
    "added_time": "2026-01-03 14:09:16"
  },
  {
    "source_file": "poet.tang.8000.json",
    "title": "贈宣城趙太守悅",
    "author": "李白",
    "paragraphs": [
      "趙得寶符盛，山河功業存。",
      "三千堂上客，出入擁平原。",
      "六國揚清風，英聲何喧喧。",
      "大賢茂遠業，虎竹光南藩。",
      "錯落千丈松，虬龍盤古根。",
      "枝下無俗草，所植唯蘭蓀。",
      "憶在南陽時，始承國士恩。",
      "公爲柱下史，脫繡歸田園。",
      "伊昔簪白筆，幽都逐遊魂。",
      "持斧冠三軍，霜清天北門。",
      "差池宰兩邑，鶚立重飛翻。",
      "焚香入蘭臺，起草多芳言。",
      "夔龍一顧重，矯翼凌翔鵷。",
      "赤縣揚雷聲，彊項聞至尊。",
      "驚飆頹秀木，跡屈道彌敦。",
      "出牧歷三郡，所居猛獸奔。",
      "遷人同衛鶴，謬上懿公軒。",
      "自笑東郭履，側慙狐白溫。",
      "閑吟步竹石，精義忘朝昏。",
      "顦顇成醜士，風雲何足論。",
      "獮猴騎土牛，羸馬夾雙轅。",
      "願借羲皇景，爲人照覆盆。",
      "溟海不振蕩，何由縱鵬鯤。",
      "所期玄津白，倜儻假騰騫。"
    ],
    "added_time": "2026-01-03 14:09:22"
  },
  {
    "source_file": "poet.song.77000.json",
    "title": "秋蠅篇",
    "author": "蘇過",
    "paragraphs": [
      "秋風中人如劍芒，飛蠅側翼何處藏。",
      "晨憂霜露避暗壁，晚集戶牖依斜陽。",
      "斜陽寂寂能幾許，股翼未溫寒日暮。",
      "縱饞不敢近華筵，屏跡何須待揮麈。",
      "我方六月流汗時，營營聒耳緣目眉。",
      "盤餐旨潔未下筯，聚嘬弄吻不少遲。",
      "微物盛衰還有數，得意何曾念寒暑。",
      "帳中相弔定饑蚊，窗外巧尋惟蝎虎。",
      "糜身槁死不足憐，耳目所慻欣且去。",
      "嗟哉時節那可爭，造物於汝何好惡。"
    ],
    "added_time": "2026-01-03 14:09:24"
  },
  {
    "source_file": "poet.song.67000.json",
    "title": "贈卜者張生歌張歷陽人也",
    "author": "李廌",
    "paragraphs": [
      "我憶扁舟昔南渡，江心忽值蛟龍怒。",
      "大浪崩騰舞我舟，尾脅蜿蜒束吾櫓。",
      "怒聲如雷雷火烈，腥風鼓天天如霧。",
      "我觀蛟龍等一戲，衆面倉惶獨無怖。",
      "平生忠信天自知，死葬江魚未應悞。",
      "須臾水天碧鏡浄，順風入帆風若御。",
      "歷陽古岸艤荒亭，寒雲澹澹依江樹。",
      "江南山水天下奇，更在江山奇險處。",
      "朱門玉窗带青嶂，想見君家傍烟嶼。",
      "我今西來二十年，夢寐江南見幽趣。",
      "夫君何爲抱奇術，輕去故鄉踏長路。",
      "胸中秀氣未甘蟄，欲繼君平齊季主。",
      "術高不肯等閑售，惟喜遨遊卜卿輔。",
      "爾來山郭坐空館，憐我困窮爲推數。",
      "閱人多矣君自信，歸去來兮余已悟。",
      "少年飛動已知非，老來憂患寧堪顧。",
      "壯時猶愧不如人，豈復衰殘彊馳騖。",
      "儻來軒冕任去留，縱有功名逼遲暮。",
      "箕山之陰潁水湄，二頃荒田安𤱶畝。",
      "曲肱飲水吾自樂，乘堅齒肥烏足慕。",
      "吾生貧賤吾自知，不解脅肩求貴富。",
      "我如富貴當蚤得，已可通侯封萬戶。",
      "惟有退身可自如，造物哀憐應不拒。",
      "扁舟常繫屋南溪，會當乘興江南去。"
    ],
    "added_time": "2026-01-03 14:09:33"
  },
  {
    "source_file": "poet.song.50000.json",
    "title": "遊州南同文潛作",
    "author": "孔武仲",
    "paragraphs": [
      "峨峨宫殿列仙居，深水方圓氣象殊。",
      "萬里舟船會京洛，幾人詩酒到蓬壺。",
      "日斜清弄來幽谷，風定蔫紅滿緑蕪。",
      "語罷恍然真夢幻，不應天邑有江湖。"
    ],
    "added_time": "2026-01-03 14:09:49"
  },
  {
    "source_file": "poet.song.66000.json",
    "title": "雪晴苦寒",
    "author": "張耒",
    "paragraphs": [
      "水驛微茫外，檣烏蒼莽中。",
      "人愁暮村雪，雁急夜淮風。",
      "大澤凍相接，羣山深未窮。",
      "蕭條歲事晚，舟檝伴南翁。"
    ],
    "added_time": "2026-01-03 14:11:31"
  },
  {
    "source_file": "poet.song.5000.json",
    "title": "奉和真宗御製後苑雜花海棠",
    "author": "劉筠",
    "paragraphs": [
      "遲景烘初綻，鮮風惜未飄。",
      "蝶魂迷密徑，鶑語近新條。",
      "芳蕙薰宮錦，丹漿暈海綃。",
      "惟時奉宸唱，賡奉愧咎繇。"
    ],
    "added_time": "2026-01-03 14:11:34"
  },
  {
    "source_file": "poet.tang.24000.json",
    "title": "寫意二首 二",
    "author": "牟融",
    "paragraphs": [
      "蕭蕭華髮滿頭生，深遠蓬門倦送迎。",
      "獨喜冥心無外慕，自憐知命不求榮。",
      "閑情欲賦思陶令，臥病和人問馬卿。",
      "林下貧居甘困守，儘教城市不知名。"
    ],
    "added_time": "2026-01-03 14:11:39"
  },
  {
    "source_file": "poet.song.82000.json",
    "title": "晁無斁将之錄示近詩有和其兄以道說之詩次韻以致區區兼簡以道  其二",
    "author": "程俱",
    "paragraphs": [
      "談詩如談禪，練性如練墨。",
      "壮心悟龜毛，少作豈蛇足。",
      "平生甚元龍，未信今伯玉。",
      "十年得投閑，高卧謝寵辱。",
      "定知貧勝富，固自平爲福。",
      "著書着名山，會使山鬼哭。",
      "結廬近三休，爲米時一出。",
      "猶嫌佛場選，肯問燕臺築。",
      "俗人難與言，鏡髢遺盲禿。",
      "前年客長安，正覓三釡粟。",
      "塵中一傾蓋，爽氣岷峨綠。",
      "别來更崎嶔，寡陋嗟我獨。",
      "塵埃箧中書，有手不暇觸。"
    ],
    "added_time": "2026-01-03 14:12:35"
  },
  {
    "source_file": "poet.tang.8000.json",
    "title": "贈閭丘處士",
    "author": "李白",
    "paragraphs": [
      "賢人有素業，乃在沙塘陂。",
      "竹影掃秋月，荷衣落古池。",
      "閑讀山海經，散帙臥遙帷。",
      "且耽田家樂，遂曠林中期。",
      "野酌勸芳酒，園蔬烹露葵。",
      "如能樹桃李，爲我結茅茨。"
    ],
    "added_time": "2026-01-03 14:13:20"
  },
  {
    "source_file": "poet.song.58000.json",
    "title": "夜宿崇因寺述懷奉呈諸公",
    "author": "畢仲游",
    "paragraphs": [
      "月老庭除白，火明山頂高。",
      "酒容無俗客，詩興任吾曹。",
      "促席暫讙謔，思家還鬰陶。",
      "坐聞鐘磬響，那免話離騷。"
    ],
    "added_time": "2026-01-03 14:13:55"
  },
  {
    "source_file": "poet.song.93000.json",
    "title": "次韻光祖閑居感懷",
    "author": "陳淵",
    "paragraphs": [
      "風義久已喪，交道何其衰。",
      "艱窘無與俱，乃歌風及頺。",
      "誰言經由地，過門有犂来。",
      "霜雪豈不惡，松筠真奈摧。",
      "富貴如浮雲，於我何有哉。",
      "所嗟道不興，茲士猶塵埃。"
    ],
    "added_time": "2026-01-03 14:14:18"
  },
  {
    "source_file": "poet.song.5000.json",
    "title": "句  其一三",
    "author": "劉筠",
    "paragraphs": [
      "春風亂鶑囀，夕霧一鴻冥。"
    ],
    "added_time": "2026-01-03 14:14:42"
  },
  {
    "source_file": "poet.tang.25000.json",
    "title": "奉酬樂天立秋夕有懷見寄",
    "author": "李紳",
    "paragraphs": [
      "深夜星漢靜，秋風初報涼。",
      "階篁淅瀝響，露葉參差光。",
      "冰兔半升魄，銅壺微滴長。",
      "薄帷乍飄卷，襟帶輕搖颺。",
      "此際昏夢清，斜月滿軒房。",
      "屣履步前楹，劒戟森在行。",
      "重城宵正分，號鼓互相望。",
      "獨坐有所思，夫君鸞鳳章。",
      "天津落星河，一葦安可航。",
      "龍泉白玉首，魚服黃金裝。",
      "報國未知効，惟鵜徒在梁。",
      "裴回顧戎旃，顥氣生東方。",
      "衰葉滿欄草，斑毛盈鏡霜。",
      "羸牛未脫轅，老馬強騰驤。",
      "吟君白雪唱，慙媿巴人腸。"
    ],
    "added_time": "2026-01-03 14:15:45"
  },
  {
    "source_file": "poet.song.59000.json",
    "title": "題清漪亭",
    "author": "劉弇",
    "paragraphs": [
      "平昔江流清得名，只今池面勝江清。",
      "人間有鏡磨秋骨，天上無宮敵水晶。",
      "月借嬋娟相表裏，路分瀟洒入逢迎。",
      "會雖飽占銀潢魄，莫似滄浪濯垢纓。"
    ],
    "added_time": "2026-01-03 14:16:35"
  },
  {
    "source_file": "poet.song.93000.json",
    "title": "鄧季明挽詞三首  其二",
    "author": "陳淵",
    "paragraphs": [
      "它時膚使早還鄉，駐節旁連避世牆。",
      "雁序風標蓮破蕚，鳳雛衣袂桂飄香。",
      "花邊對酒春難老，竹裏圍棊日自長。",
      "曾共國人歌友愛，傷心重到棣華堂。"
    ],
    "added_time": "2026-01-03 14:16:51"
  },
  {
    "source_file": "poet.song.77000.json",
    "title": "松風亭詞",
    "author": "蘇過",
    "paragraphs": [
      "亂一水兮清泠，絕塵市兮郊垌。",
      "鬰松風之參差，忽飛構兮危亭。",
      "悲風來兮號滄溟，寒月出兮款戶庭。",
      "聽萬籟兮發無形，感窮歲兮物彫零。",
      "簾舒卷兮度飛螢，白露下兮靄疏星。",
      "二江東來兮勢建瓴，千山右繞兮環翠屏。",
      "彼柴門兮晝常扃，屏外物兮返視聽。",
      "嗟世故之迫隘兮，夫何異於圄囹。",
      "幸此身之日遠兮，□可逃於天刑。",
      "望神仙其咫尺兮，想羽人於杳冥。",
      "或命駕以遨遊兮，茲弭節而少停。",
      "友羣仙兮役萬靈，驂鸞鶴兮駕鳳軿。",
      "願執鞭兮展軨，愧凡骨兮羶腥。",
      "余師首陽之清德兮，超千古而猶馨。",
      "偉三閭之諒直兮，高衆人而獨醒。",
      "慕子房這明哲兮，學辟穀以引齡。",
      "嗚呼雖九原之不可作兮，庶斯人以發硎。"
    ],
    "added_time": "2026-01-03 14:17:57"
  },
  {
    "source_file": "poet.song.75000.json",
    "title": "啓明軒次朗上人韻",
    "author": "釋德洪",
    "paragraphs": [
      "澄滓動精色，開軒萬象分。",
      "光無回避處，眼自覆藏君。",
      "霞縷縈經軸，煙絲減篆文。",
      "個中無膡語，題目是先聞。"
    ],
    "added_time": "2026-01-03 14:19:22"
  },
  {
    "source_file": "poet.song.93000.json",
    "title": "和參謀至日喜雪三首  其一",
    "author": "陳淵",
    "paragraphs": [
      "風鳴竹屋懼將顛，起視同雲隘萬川。",
      "共喜葭灰初應律，那知柳絮已漫天。",
      "傳杯莫怕山頽玉，閉户從教徑糝氊。",
      "幕府老成堪倚杖，故應衰病得安眠。"
    ],
    "added_time": "2026-01-03 14:19:30"
  },
  {
    "source_file": "poet.tang.9000.json",
    "title": "高冠谷口招鄭鄠",
    "author": "岑參",
    "paragraphs": [
      "谷口來相訪，空齋不見君。",
      "澗花然暮雨，潭樹煖春雲。",
      "門徑稀人迹，簷峰下鹿羣。",
      "衣裳與枕席，山靄碧氛氳。"
    ],
    "added_time": "2026-01-03 14:20:24"
  },
  {
    "source_file": "poet.song.67000.json",
    "title": "寂歷古關道二首  其二",
    "author": "李廌",
    "paragraphs": [
      "寂歷古關道，曉烟寒未分。",
      "愁情滿秋草，歸思隔黄雲。",
      "客路自多感，宿酲猶带醺。",
      "蕭蕭倦游意，况乃久離羣。"
    ],
    "added_time": "2026-01-03 14:20:59"
  },
  {
    "source_file": "poet.song.49000.json",
    "title": "次韵程相公以柳湖久涸輒引蔡水溉注感而成咏二首  其二",
    "author": "蘇轍",
    "paragraphs": [
      "老魚呴鬣困無津，鑿破靈河漲舊濆。",
      "明月還從沙渚見，紅塵却傍柳堤分。",
      "急泉垂下長虹尾，駴浪飛來白鷺群。",
      "范蠡如聞應更愛，解摇雙槳入西曛。"
    ],
    "added_time": "2026-01-03 14:21:35"
  },
  {
    "source_file": "poet.song.92000.json",
    "title": "浮梁道中見小松數寸者極多然皆與蓬蒿雜出不能即長也余傷之作詩寄范四弟",
    "author": "呂本中",
    "paragraphs": [
      "青松數寸根，意出千丈外。",
      "如何蓬蒿底，此志久未遂。",
      "朝爲牛羊踐，莫受塵土翳。",
      "雖云歲寒姿，當此亦憔悴。",
      "今年雖小出，尚與凡草類。",
      "會須扶其根，與作棟梁計。",
      "大厦千萬間，匠石所睥眤。",
      "世或未盡知，慎勿傷汝志。"
    ],
    "added_time": "2026-01-03 14:21:35"
  },
  {
    "source_file": "poet.song.93000.json",
    "title": "次韻吳參議病中懷歸因以自見",
    "author": "陳淵",
    "paragraphs": [
      "柳絲垂地整如梳，春盡長懷舊隱居。",
      "草暖屢眠斜照外，水香時潄落花餘。",
      "西山忍餓初疑隘，北海無功竟坐疏。",
      "同是念歸公得請，自憐濡滯一軒渠。"
    ],
    "added_time": "2026-01-03 14:21:58"
  },
  {
    "source_file": "poet.song.93000.json",
    "title": "參謀得暫假歸留别同舍次韻",
    "author": "陈渊",
    "paragraphs": [
      "青蒿何敢附蒼官，要以陳根託歲寒。",
      "萬事忘情知我拙，一窗容膝許同歡。",
      "也知堅卧元非病，况是無心可得安。",
      "歸去儻餘饑溺念，豈能無意復纓冠。"
    ],
    "added_time": "2026-01-03 14:21:58"
  },
  {
    "source_file": "poet.song.82000.json",
    "title": "和滕子濟考古圖",
    "author": "程俱",
    "paragraphs": [
      "我生百無味，忘懷欲捐書。",
      "翛然謝糟粕，傲睨萬物初。",
      "平生蠧魚間，習氣未盡袪。",
      "朝來覧千古，似歷仙公壺。",
      "權輿自四目，雨粟號靈魖。",
      "天球周序陳，科斗魯壁餘。",
      "切玉有至理，范金足良模。",
      "彭亨屹漢鼎，璀璨羅商瑚。",
      "初疑鳥遺跡，忽若龜負圖。",
      "典刑尚可見，聊用舉一隅。",
      "翻思楊子雲，語默與道俱。",
      "豈無載酒人，相對時軒渠。",
      "奇字决魚魯，微言折甄舒。",
      "譬彼學耕稼，當從老長沮。",
      "滕侯飽今古，禀秀連青徐。",
      "三年考聚訟，坐判墨與儒。",
      "入眼爛珩玦，搜奇到黄虞。",
      "端令宇宙中，俯仰縱所如。",
      "我欲發其秘，聯詩慚貫珠。",
      "何殊穰田祝，豚蹄操酒盂。"
    ],
    "added_time": "2026-01-03 14:23:01"
  },
  {
    "source_file": "poet.song.82000.json",
    "title": "龍尾硯同毛彦時随聯句",
    "author": "程俱",
    "paragraphs": [
      "歙水清以駃，歙山文且堅。",
      "誰持玉斧琢，製此月様圓。",
      "想當結繩後，要使鳥跡傳。",
      "雕鎪見骨格，豈與瓦礫全。",
      "陂陀百氏圃，泓澄九經淵。",
      "墨海不復見，柯巖那可肩。",
      "星稀涵緯象，眉綠生春妍。",
      "規模異鎔鐡，濡寫殊懷鉛。",
      "正當秋兔穎，發此霜松煙。",
      "一從毛褚遊，幾作蟲魚箋。",
      "徴辭想妃子，揾首懷張顛。",
      "寧同李生瘞，聊續胡公鐫。",
      "常疑老蚌殻，浸潤成膏妍。",
      "堅踰鵝池鑄，質射銅臺埏。",
      "紛紛况多僞，渇雀同梔鞭。",
      "琳坳隱多水，十手寄所宣。",
      "池光瀲墨色，雲氣開毫聯。",
      "翔鸞及垂露，逸勢徒飛騫。",
      "誰云過珪璧，或用磨戈鋋。",
      "吾今欲焚棄，負耒歸園田。"
    ],
    "added_time": "2026-01-03 14:23:01"
  },
  {
    "source_file": "poet.song.59000.json",
    "title": "三用前韵酬達夫  其六",
    "author": "劉弇",
    "paragraphs": [
      "關關柳幄鶑懷友，曳曳花房蝶乞鄰。",
      "未羨西園冠蓋客，稍關南浦別離身。"
    ],
    "added_time": "2026-01-03 14:25:24"
  },
  {
    "source_file": "poet.tang.8000.json",
    "title": "涇溪東亭寄鄭少府諤",
    "author": "李白",
    "paragraphs": [
      "我遊東亭不見君，沙上行將白鷺羣。",
      "白鷺行時散飛去，又如雪點青山雲。",
      "欲往涇溪不辭遠，龍門蹙波虎眼轉。",
      "杜鵑花開春已闌，歸向陵陽釣魚晚。"
    ],
    "added_time": "2026-01-03 14:28:07"
  },
  {
    "source_file": "poet.song.50000.json",
    "title": "次韻余樗年同文館書事",
    "author": "孔武仲",
    "paragraphs": [
      "衡門咫尺限闗河，此地平時匹馬過。",
      "欲把塵埃比山嶽，寧辭羽翮寄罝羅。",
      "華堂翠幕供閒燕，明月清風伴嘯歌。",
      "擬寫秋容須筆力，新詩句句似陰何。"
    ],
    "added_time": "2026-01-03 14:28:55"
  },
  {
    "source_file": "poet.song.67000.json",
    "title": "光祿朱卿挽詞  其八",
    "author": "李廌",
    "paragraphs": [
      "滄海夢悠悠，關河壯氣收。",
      "魂歸傷委蛻，壑迥失虛舟。",
      "月暗菰蒲夜，山空木葉秋。",
      "可堪頻悵望，松梓繄新丘。"
    ],
    "added_time": "2026-01-03 14:29:06"
  },
  {
    "source_file": "poet.song.92000.json",
    "title": "將至南嶽先寄演公禪師善公華嚴",
    "author": "呂本中",
    "paragraphs": [
      "胡馬揚塵烽燧作，我行乃在天一角。",
      "江西趼足過湖南，本赴郴陽故人約。",
      "中途羣盜又蜂起，所至往往爲囊橐。",
      "遲回改路心自笑，隱忍畏事人所薄。",
      "不因此去渡湘水，更欲何時到南嶽。",
      "山中况有二老人，萬里同來且安樂。",
      "遙瞻見我應大笑，白鬚黒面都如昨。",
      "平生故舊幾人在，不早從公老丘壑。",
      "自經喪亂可過從，每一思之懷抱惡。",
      "請公更說因地初，一解人間因慧縛。"
    ],
    "added_time": "2026-01-03 14:29:11"
  },
  {
    "source_file": "poet.song.76000.json",
    "title": "誠上人試手遊方二首  其二",
    "author": "釋德洪",
    "paragraphs": [
      "迹要風蟬蜕殻，道愧泥龜六藏。",
      "面上唾痕莫拭，自然知見含香。"
    ],
    "added_time": "2026-01-03 14:29:14"
  },
  {
    "source_file": "poet.song.76000.json",
    "title": "分韻得風字",
    "author": "釋德洪",
    "paragraphs": [
      "鷗寒争浴暮雨，舟閑放縦江風。",
      "一幅花光平遠，誰藏覺範詩中。"
    ],
    "added_time": "2026-01-03 14:29:14"
  },
  {
    "source_file": "poet.song.76000.json",
    "title": "歸九峰道中",
    "author": "釋德洪",
    "paragraphs": [
      "四五疊峰深處，歸去開荒南畆。",
      "是非不得扶犁，春曉一蓑煙雨。"
    ],
    "added_time": "2026-01-03 14:29:14"
  },
  {
    "source_file": "poet.tang.47000.json",
    "title": "敲爻歌",
    "author": "呂巖",
    "paragraphs": [
      "漢終唐國飄蓬客，所以敲爻不可測。",
      "縱橫逆順沒遮欄，靜則無爲動是色。",
      "也飲酒，也食肉，守定胭花斷淫慾。",
      "行歌唱詠胭粉詞，持戒酒肉常充腹。",
      "色是藥，酒是祿，酒色之中無拘束。",
      "只因花酒悞長生，飲酒帶花神鬼哭。",
      "不破戒，不犯淫，破戒真如性即沈。",
      "犯淫壞失長生寶，得者須由道力人。",
      "道力人，真散漢，酒是良朋花是伴。",
      "花街柳巷覓真人，真人只在花街翫。",
      "摘花戴飲長生酒，景裏無爲道自昌。",
      "一任羣迷多笑怪，仙花仙酒是仙鄉。",
      "到此鄉，非常客，姹女嬰兒生喜樂。",
      "洞中常採四時花，時花結就長生藥。",
      "長生藥，採花心，花蘂層層豔麗春。",
      "時人不達花中理，一訣天機直萬金。",
      "謝天地，感虛空，得遇仙師是祖宗。",
      "附耳低言玄妙旨，提上蓬萊第一峰。",
      "第一峰，是仙物，惟產金花生恍惚。",
      "口口相傳不記文，須得靈根骨髓堅。",
      "堅骨髓，煉靈根，片片桃花洞裏春。",
      "七七白虎雙雙養，八八青龍總一斤。",
      "真父母，送元宮，木母金公性本溫。",
      "十二宮中蟾魄現，時時地魄降天魂。",
      "鉛初就，汞初生，玉爐金鼎未經烹。",
      "一夫一婦同天地，一男一女合乾坤。",
      "庚要生，甲要生，生甲生庚道始萌。",
      "拔取天根並地髓，白雪黃芽自長成。",
      "鉛亦生，汞亦生，生汞生鉛一處烹。",
      "烹煉不是精和液，天地乾坤日月精。",
      "黃婆匹配得團圓，時刻無差口付傳。",
      "八卦三元全藉汞，五行四象豈離鉛。",
      "鉛生汞，汞生鉛，奪得乾坤造化權。",
      "杳杳冥冥生恍惚，恍恍惚惚結成團。",
      "性須空，意要專，莫遣猨猴取次攀。",
      "花露初開切忌觸，鎖居上釜勿抽添。",
      "玉爐中，文火爍，十二時中惟守一。",
      "此時黃道會陰陽，三性元宮無漏泄。",
      "氣若行，真火煉，莫使玄珠離寶殿。",
      "加添火候切防危，初九潛龍不可煉。",
      "消息火，刀圭變，大地黃芽都長遍。",
      "五行數內一陽生，二十四氣排珠宴。",
      "火足數，藥方成，便有龍吟虎嘯聲。",
      "三鉛只得一鉛就，金果仙芽未現形。",
      "再安爐，重立鼎，跨虎乘龍離凡境。",
      "日精纔現月華凝，二八相交在壬丙。",
      "龍汞結，虎鉛成，咫尺蓬萊秪一程。",
      "坤鉛乾汞金丹祖，龍鉛虎汞最通靈。",
      "達此理，道方成，三萬神龍護水晶。",
      "守時定日明符刻，專心惟在意虔誠。",
      "黑鉛過，採清真，一陣交鋒定太平。",
      "三車搬運珍珠寶，送歸寶藏自通靈。",
      "天神佑，地祇迎，混合乾坤日月精。",
      "虎嘯一聲龍出窟，鸞飛鳳舞出金城。",
      "硃砂配，水銀停，一派紅霞列太清。",
      "鉛池迸出金光現，汞火流珠入帝京。",
      "龍虎媾，外持盈，走聖飛靈在寶瓶。",
      "一時辰內金丹就，上朝金闕紫雲生。",
      "仙桃熟，摘取餌，萬化來朝天地喜。",
      "齋戒等候一陽生，便進周天參同理。",
      "參同理，煉金丹，水火薰蒸透百關。",
      "養胎十月神丹結，男子懷胎豈等閑。",
      "內丹成，外丹就，內外相接和諧偶。",
      "結成一塊紫金丸，變化飛騰天地久。",
      "丹入腹，非尋常，陰陽剝盡化純陽。",
      "飛昇羽化三清客，名遂功成達上蒼。",
      "三清客，駕瓊輿，跨鳳騰霄入太虛。",
      "似此逍遙多快樂，遨遊三界最清奇。",
      "太虛之上修真士，朗朗圓成一物無。",
      "一物無，唯顯道，五方透出真人貌。",
      "仙童仙女彩雲迎，五明宮內傳真誥。",
      "傳真誥，話幽情，只是真鉛煉汞精。",
      "聲聞緣覺冰消散，外道修羅縮項驚。",
      "點枯骨，立成形，信道天梯似掌平。",
      "九祖先靈得超脫，誰羨繁華貴與榮。",
      "尋烈士，覓賢才，同安爐鼎化凡胎。",
      "若是慳財幷惜寶，千萬神仙不肯來。",
      "修真士，不妄說，妄說一句天公折。",
      "萬劫塵沙道不成，七竅眼睛皆迸血。",
      "貧窮子，發誓切，待把凡流盡提接。",
      "同越蓬萊仙會中，凡景煎熬無了歇。",
      "塵世短，更思量，洞裏乾坤日月長。",
      "堅志苦心三二載，百千萬劫壽彌疆。",
      "達聖道，顯真常，虎兕刀兵更不傷。",
      "水火蛟龍無損害，拍手天宮笑一場。",
      "這些功，真奇妙，分付與人誰肯要。",
      "愚徒死戀色和財，所以神仙不肯召。",
      "真至道，不擇人，豈論高低富與貧。",
      "且饒帝子共王孫，須去繁華銼銳分。",
      "嗔不除，憨不改，墮入輪迴生死海。",
      "堆金積玉滿山川，神仙冷笑應不采。",
      "名非貴，道極尊，聖聖賢賢顯子孫。",
      "腰間跨玉騎驕馬，瞥見如同隙裏塵。",
      "隙裏塵，石中火，何在留心爲久計。",
      "苦苦煎熬喚不回，奪利爭名如鼎沸。",
      "如鼎沸，永沈淪，失道迷真業所根。",
      "有人平却心頭棘，便把天機說與君。",
      "命要傳，性要悟，入聖超凡由汝做。",
      "三清路上少人行，畜類門前爭入去。",
      "報賢良，休慕顧，性命機關須守護。",
      "若還缺一不芳菲，執著波查應失路。",
      "只修性，不修命，此是修行第一病。",
      "只修祖性不修丹，萬劫陰靈難入聖。",
      "達命宗，迷祖性，恰以鑑容無寶鏡。",
      "壽同天地一愚夫，權物家財無主柄。",
      "性命雙修玄又玄，海底洪波駕法船。",
      "生擒活捉蛟龍首，始知匠手不虛傳。"
    ],
    "added_time": "2026-01-03 14:30:08"
  },
  {
    "source_file": "poet.tang.47000.json",
    "title": "三字訣",
    "author": "呂巖",
    "paragraphs": [
      "這箇道，非常道。",
      "性命根，生死竅。",
      "說著醜，行着妙。",
      "人人憎，箇箇笑。",
      "大關鍵，在顛倒。",
      "莫厭穢，莫計較。",
      "得他來，立見効。",
      "地天泰，爲朕兆。",
      "口對口，竅對竅。",
      "吞入腹，自知道。",
      "藥苗新，先天兆。",
      "審眉間，行逆道。",
      "滓質物，自繼紹。",
      "二者餘，方絕妙。",
      "要行持，令人叫。",
      "氣要堅，神莫耗。",
      "若不行，空老耄。",
      "認得真，老還少。",
      "不知音，莫語要。",
      "此兒法，合大道。",
      "精氣神，不老藥。",
      "靜裏全，明中報。",
      "乘鳳鸞，聽天詔。"
    ],
    "added_time": "2026-01-03 14:30:08"
  },
  {
    "source_file": "poet.tang.47000.json",
    "title": "百字碑",
    "author": "呂巖",
    "paragraphs": [
      "養氣忘言守，降心爲不爲。",
      "動靜知宗祖，無事更尋誰。",
      "真常須應物，應物要不迷。",
      "不迷性自住，性住氣自回。",
      "氣回丹自結，壺中配坎離。",
      "陰陽生返復，普化一聲雷。",
      "白雲朝頂上，甘露灑須彌。",
      "自飲長生酒，逍遙誰得知。",
      "坐聽無弦曲，明通造化機。",
      "都來二十句，端的上天梯。"
    ],
    "added_time": "2026-01-03 14:30:08"
  },
  {
    "source_file": "poet.tang.47000.json",
    "title": "句",
    "author": "呂巖",
    "paragraphs": [
      "莫道神仙無學處，古今多少上昇人。"
    ],
    "added_time": "2026-01-03 14:30:08"
  },
  {
    "source_file": "poet.tang.47000.json",
    "title": "四言詩",
    "author": "孫思邈",
    "paragraphs": [
      "取金之精，合石之液。",
      "列爲夫婦，結爲魂魄。",
      "一體混沌，兩精感激。",
      "河車覆載，鼎候無忒。",
      "洪鑪烈火，烘燄翕赫。",
      "煙未及黔，燄不假碧。",
      "如畜扶桑，若藏霹靂。",
      "姹女氣索，嬰兒聲寂。",
      "透出兩儀，麗於四極。",
      "壁立幾多，馬馳一驛。",
      "宛其死矣，適然從革。",
      "惡黜善遷，情回性易。",
      "紫色內達，赤芒外射。",
      "熠若火生，乍疑血滴。",
      "號曰中環，退藏於密。",
      "霧散五內，川流百脉。",
      "骨變金植，顏駐玉澤。",
      "陽德乃敷，陰功□積。",
      "南宮度名，北斗落籍。"
    ],
    "added_time": "2026-01-03 14:30:08"
  },
  {
    "source_file": "poet.song.49000.json",
    "title": "潁昌湖上贈諸公",
    "author": "王詵",
    "paragraphs": [
      "清影十分月，暗香干柄蓮。",
      "不知從此別，高會復何年。"
    ],
    "added_time": "2026-01-03 14:30:44"
  },
  {
    "source_file": "poet.song.49000.json",
    "title": "奉和子瞻內翰見贈長韻",
    "author": "王詵",
    "paragraphs": [
      "帝子相從玉斗邊，洞簫忽斷散非煙。",
      "平生未省山水窟，一朝身到心茫然。",
      "長安日遠那復見，掘地寧知能及泉。",
      "幾年漂泊漢江上，東流不舍悲長川。",
      "山重水遠景無盡，翠幕金屏開目前。",
      "晴雲冪冪曉籠岫，碧嶂溶溶春接天。",
      "四時爲我供畫本，巧自增損媸與妍。",
      "心匠構盡遠江意，筆鋒耕徧西山田。",
      "蒼顔華髪何所遣，聊將戲墨忘餘年。",
      "將軍色山自金碧，蕭郎翠竹夸嬋娟。",
      "風流千載無虎頭，於今妙絕推龍眠。",
      "豈圖俗筆掛高詠，從此得名因謫仙。",
      "愛詩好畫本天性，輞口先生疑宿緣。",
      "會當別寫一匹煙霞境，更應消得玉堂醉筆揮長篇。"
    ],
    "added_time": "2026-01-03 14:30:44"
  },
  {
    "source_file": "poet.song.49000.json",
    "title": "子瞻再和前篇非惟格韻高絕而語意鄭重相與甚厚因復用韻答謝之",
    "author": "王詵",
    "paragraphs": [
      "憶從南澗北山邊，慣見嶺雲和野煙。",
      "山深路僻空弔影，夢驚松竹風蕭然。",
      "杖藜芒屩謝塵境，已甘老去栖林泉。",
      "春籃採朮問康伯，夜竈養丹陪稚川。",
      "漁樵每笑坐爭席，鷗鷺無機馴我前。",
      "一朝忽作長安夢，此生猶欲更問天。",
      "歸來未央拜天子，枯荄敢自期春妍。",
      "造物潛移真幻影，感時未用驚桑田。",
      "醉來却畫山中景，水墨想像追當年。",
      "玉堂故人相與厚，意使嫫母齊聯娟。",
      "豈知憂患耗心力，讀書懶去但欲眠。",
      "屠龍學就本無用，只堪投老依金仙。",
      "更得新詩寫珠玉，勸我不作區中緣。",
      "佩服忠言匪論報，短章重次木瓜篇。"
    ],
    "added_time": "2026-01-03 14:30:44"
  },
  {
    "source_file": "poet.song.49000.json",
    "title": "句",
    "author": "王詵",
    "paragraphs": [
      "佳人已屬沙吒利，義士今無古押衙。"
    ],
    "added_time": "2026-01-03 14:30:44"
  },
  {
    "source_file": "poet.song.49000.json",
    "title": "上王晉卿",
    "author": "王詵門客",
    "paragraphs": [
      "幾年流落向天涯，萬里歸來兩鬢華。",
      "翠袖香殘空浥淚，青樓雲渺定誰家。",
      "佳人已屬沙吒利，義士今無古押衙。",
      "回首音塵相沉絕，春鶯休囀沁園花。"
    ],
    "added_time": "2026-01-03 14:30:44"
  },
  {
    "source_file": "poet.song.66000.json",
    "title": "賦得風示秬秸",
    "author": "張耒",
    "paragraphs": [
      "寂寂含至韵，清風時見嘉。",
      "無意偶自動，雖鳴終不譁。",
      "宮懸奏編磬，朝佩響衝牙。",
      "誰知無譜曲，舉世好黄華。"
    ],
    "added_time": "2026-01-03 14:31:47"
  },
  {
    "source_file": "poet.song.66000.json",
    "title": "福昌書事言懷一百韵上運判唐通直",
    "author": "張耒",
    "paragraphs": [
      "戰國韓餘壤，王畿漢舊京。",
      "南圍山峙秀，東泛洛浮清。",
      "女几荒遺廟，宜陽認故城。",
      "千秋迷佩玦，百戰有榛荆。",
      "路失三鄉驛，崗餘世祖營。",
      "山疑熊耳甲，墓記赤眉兵。",
      "昌水行宮廢，穀州遺堞傾。",
      "斷壕收劍鏃，耕隴得瑶瓊。",
      "姬冢丘陵抱，韓祠草木平。",
      "傳家亡譜牒，懷德薦牢牲。",
      "峽勢開雙璧，川形畫一枰。",
      "謀臣赤松友，詩客錦囊生。",
      "莽莽繁華盡，悠悠井邑更。",
      "興亡誰與弔，今古一傷情。",
      "官舍連麋鹿，人家雜鼬鼪。",
      "秋心悲杜宇，春候聽鶬鶊。",
      "賓榻無談笑，塵鞍罷送迎。",
      "平池宵檻影，萬竹曉堂聲。",
      "放宕書千卷，栖遲歲再正。",
      "野胥形矍掠，村隸語生獰。",
      "脫粟供朝飯，孤豚計日烹。",
      "里閭輕學校，兒稚駭冠纓。",
      "最苦衝風隧，奔如萬戰輣。",
      "木號驚浪涌，谷震疾雷轟。",
      "日斷蘭香膊，雲藏子晉笙。",
      "村鼙朝坎坎，樵斧暮丁丁。",
      "鬢自年來白，顔因醉後頳。",
      "齋庖誅野菊，幽佩紉秦蘅。",
      "憶昔初知學，時豪計主盟。",
      "討論披石室，咳唾視金籯。",
      "宅與仁爲里，豐期道可耕。",
      "蕩除秦漢垢，耨摘帝王英。",
      "太史遺重補，騷歌韵再賡。",
      "文潢無逆檝，談陣有降鉦。",
      "戰苦心逾勇，鋒交敵喪勍。",
      "决科聊筮仕，射策偶沽榮。",
      "憔悴官曹冗，艱難禍難嬰。",
      "流年惟涕淚，生事罄瓶罌。",
      "乞米常空釜，烹藜不厭羹。",
      "菅縣長劍澀，衣補舊圖橫。",
      "波浪流萍遠，風霜客雁征。",
      "憑誰能束縕，請地乞爲氓。",
      "貧賤知何計，飄零復此行。",
      "力微蛛紡織，謀拙繭纏縈。",
      "大府多豪傑，何人問姓名。",
      "采葑甘見棄，連彙敢圖亨。",
      "已分微言默，羞將薄技呈。",
      "清秋迴驥首，白日望鵬程。",
      "調拙歌難和，工迂簴未成。",
      "曳裾身阻闊，搔首歲崢嶸。",
      "豈料鹽車困，親逢伯樂評。",
      "屬文慚賈誼，受璧過虞卿。",
      "夙昔傾賢譽，清時仰慶閎。",
      "霜威留陛闥，忠望在寰瀛。",
      "大澤疏源厚，明公藴德宏。",
      "高文千錦麗，奧學萬箱贏。",
      "前歲趨畿尉，青衫拜使旌。",
      "心將言並厚，事與意俱誠。",
      "毫髮聰明到，錙銖藻鑑精。",
      "威嚴消隠慝，惠澤舞孤惸。",
      "爽氣開秋鑑，清談扣佩珩。",
      "霜空挂銀漢，仙露照金莖。",
      "偉量謙常過，剛腸枉必爭。",
      "川舟歸巨涉，天柱入高擎。",
      "鱣墮開佳兆，經傳有舊黌。",
      "簪纓光故物，堂構疊高甍。",
      "顧步丹霄近，聯綿盛事并。",
      "人間望鴻鵠，海浪引鯤鯨。",
      "百吏瞻儀矩，連城受使令。",
      "晏邊爭羨慕，膺御有光晶。",
      "報國求賢急，搜才薦牘盈。",
      "搜羅歸掌握，輕重付權衡。",
      "律變遭寒黍，春催隠谷嚶。",
      "陶埏皆作器，枯槁亦抽萌。",
      "量度分尋尺，題評盡甲庚。",
      "念勤寬僕僕，卹疾救惸惸。",
      "合沓皆宗薦，綿蠻不歎鶯。",
      "羈鴻安肅肅，微草獲菁菁。",
      "哲匠深垂奬，非才惕自驚。",
      "厚恩山岌嶪，高致玉錚鍠。",
      "效報期銘骨，存誠過食苹。",
      "庶幾鳴缶盎，萬一助韺䪫。",
      "自古求知重，從來顧己輕。",
      "木欣辭爨燼，珠喜辨魚睛。",
      "歎慕身當銳，軒昂目暗瞠。",
      "自存心鐵石，敢廢力蚊虻。",
      "荒學重裨緝，繁文自補撐。",
      "朝披枯竹簡，夜守短燈檠。",
      "養木經荒圃，疏泉久涸泓。",
      "博兼終氏鼠，禮問叔孫櫻。",
      "陋每輕樊子，勤將比老彭。",
      "中庸期慥慥，言行敢硜硜。",
      "積累功成垤，輝華秀發瑩。",
      "辛勤施耨穫，逸樂薦粢盛。",
      "戴德千鈞重，撫躬方寸明。",
      "登臨感身世，踴躍望門楹。",
      "窮谷陰多雨，清溪晚放晴。",
      "優游探物象，瀟洒付杯觥。",
      "耿耿馳千里，區區布一鳴。",
      "願迴韶濩聽，聊奏鐵錚錚。"
    ],
    "added_time": "2026-01-03 14:31:47"
  },
  {
    "source_file": "poet.song.66000.json",
    "title": "送胡唐臣赴蘇州僉判",
    "author": "張耒",
    "paragraphs": [
      "他日馳戎馬，風塵從事衫。",
      "花開大梁酒，木落太湖帆。",
      "幕府煩精悍，吳山入笑談。",
      "長安米不賤，君與問江南。"
    ],
    "added_time": "2026-01-03 14:31:47"
  },
  {
    "source_file": "poet.song.66000.json",
    "title": "泛宛溪至敬亭祠送別",
    "author": "張耒",
    "paragraphs": [
      "南國初寒候，扁舟遠客心。",
      "歸人出斷岸，晚翼會疏林。",
      "漁市臨官道，叢祠蔽木陰。",
      "長年多感慨，况此對分襟。"
    ],
    "added_time": "2026-01-03 14:31:47"
  },
  {
    "source_file": "poet.song.66000.json",
    "title": "送丁秀才侍竹之邕州",
    "author": "張耒",
    "paragraphs": [
      "五嶺天南極，扁舟到幾時。",
      "山川故國遠，猿鳥異鄉悲。",
      "書史傳家舊，功名及壯期。",
      "相携有佳客，莫負錦囊時。"
    ],
    "added_time": "2026-01-03 14:31:47"
  },
  {
    "source_file": "poet.tang.35000.json",
    "title": "依韻修睦上人山居十首 三",
    "author": "李咸用",
    "paragraphs": [
      "莫言天道終難定，須信人心盡自輕。",
      "宣室三千雖有恨，成周八百豈無情。",
      "栢緣執性長時瘦，梅爲多知兩番生。",
      "不是不同明主意，嬾將脣舌與齊烹。"
    ],
    "added_time": "2026-01-03 14:31:57"
  },
  {
    "source_file": "poet.tang.56000.json",
    "title": "鳳凰臺獸相和歌（題擬） 八",
    "author": "不詳",
    "paragraphs": [
      "寒燈未滅夜愁添，輕帳低垂薄似煙。",
      "忘却閨中病無寐，空教魂夢到君邊。",
      "（又和。",
      "見元林坤《誠齋雜記》卷下，元伊世珍《琅環記》卷上引《誠齋雜記》。",
      "）（〖1〗《誠齋雜記》云：「唐大歷中，有人獨行到鳳凰臺，望見一男子與一婦人相和而歌，聲澈雲際。",
      "」「歌罷，其人迫而視之，乃二獸焉，一類猪而體特高，蔚有文綵，一類龍而小，遍體純黃色。",
      "其人驚而走。",
      "行者問之因語其故，共往觀之，寂然無所見，惟竹書一束在地。",
      "」）。"
    ],
    "added_time": "2026-01-03 14:32:10"
  },
  {
    "source_file": "poet.tang.56000.json",
    "title": "載初元年沙州歌謠（幷序○題擬。以下歌）",
    "author": "佚名",
    "paragraphs": [
      "於昭武王，承天剪商。",
      "誰其下武？聖母神皇。",
      "穆斯九族，綏彼四方。",
      "遵以禮儀，調以陰陽，三農五穀，萬[庾]（庚）千箱。",
      "載興文教，載構明堂。",
      "八窻四闥，上圓下方。",
      "多士濟濟，流水洋洋。",
      "明堂文興，百工時揆。",
      "庶人子來，●鼓不勝。",
      "肅肅在上，無幽不察，無遠不相。",
      "千齡所鐘，萬國攸向。",
      "俗被仁禮，家懷孝讓。",
      "帝德廣運，聖壽遐延。",
      "明明在下，於昭於天。",
      "本枝百代，福祚萬年。",
      "惟彼洛邑，聖母營之；惟彼河水，神皇清之；穆穆帝子，聖母生之；浩浩海瀆，神皇平之。",
      "福兮祐兮，在聖母兮；盛兮昌兮，在神皇兮。",
      "聖母皇皇，撫臨四方。",
      "東西南北，無思不服。",
      "禿髮狂瞽，侵我西土。",
      "皇赫斯怒，爰整其旅。",
      "荒徼之外，各安其所。",
      "穆穆聖君，受天之祐。",
      "聖皇爲誰？神皇聖母。",
      "於萬斯（伯二六九五卷作「斯萬」）年，受天之祐。",
      "永淳之季，皇昇玉京。",
      "如喪其考，人不聊生。",
      "裴、徐作釁，淮海波驚。",
      "皇皇聖母，定[縱]（從）服橫。",
      "綏以大德，威以[佳]（往）兵。",
      "神謀獨運，天鑒孔明。",
      "危邦載靜，亂俗還平。",
      "河圖洛書，龜背龍脅。",
      "聖母臨人，永昌帝業。",
      "既營大室，爰構明堂，如天之堰，如地之方。",
      "句含五色，吐納三光，傍洞八牖，中制九房。",
      "百神薦趾，膺乾之統，得坤之經。",
      "子來之作，不日而成。",
      "不得有得，[□□]非名。",
      "如天之壽，於萬斯齡。",
      "黄山海水，蒲海沙場。",
      "地隣蕃服，家接渾鄉。",
      "昔年寇盜，禾麥調傷。",
      "四人[擾擾]（優優），百姓遑遑。",
      "聖人哀念，賜以惟良。",
      "既撫既育，或引或將。",
      "昔靡單袴，今日重裳。",
      "春蘭秋菊，無絕斯芳。",
      "（見羅振玉《鳴沙石室佚書》影印敦煌寫卷《沙州[都督府]圖經》，即伯二○○五卷。",
      "校以伯二六九五卷，此卷末署「《沙州都督府圖經》卷第三」。",
      "）（按：原詩題作《歌謠》，在《圖經》中自成一目。",
      "末云：「右唐載初元年四月，風俗使于百姓問採得前件歌謠，具狀上讫。",
      "」今據以擬題。",
      "）。"
    ],
    "added_time": "2026-01-03 14:32:10"
  },
  {
    "source_file": "poet.tang.56000.json",
    "title": "鄴下百姓爲張嘉祐歌（題從《古謠諺》卷八一）",
    "author": "佚名",
    "paragraphs": [
      "張公張公清且明，蝗蟲避境（闕）成，正（《金石萃編》作「巫」）晴（闕）雨（闕）晴。",
      "（見《全唐文》卷三九六尉遲士良《周太師蜀國公碑陰記》，據《金石萃編》卷八二參校。",
      "）（按：張嘉祐，事跡附《舊唐書》卷九九兄《嘉貞傳》。",
      "）。"
    ],
    "added_time": "2026-01-03 14:32:10"
  },
  {
    "source_file": "poet.tang.56000.json",
    "title": "蜀州民爲鄭知賢歌（題擬）",
    "author": "佚名",
    "paragraphs": [
      "州有長史，一隅歡喜，調吏如琴，養民如子。",
      "（《千唐誌齋藏誌》聖曆二年《周中大夫行蜀州長史上柱國鄭公〖知賢〗墓誌銘》）。"
    ],
    "added_time": "2026-01-03 14:32:10"
  },
  {
    "source_file": "poet.tang.56000.json",
    "title": "選人爲崔沔王丘歌（題擬）",
    "author": "佚名",
    "paragraphs": [
      "沔人澄明澈底清，丘山介直連天峻。",
      "（見三長物齋刊本《顏魯公文集》卷五《通議大夫守太子賓客東都副留守雲騎尉贈尚書左僕射博陵崔孝公宅陋室銘記》引）（記云：「明我〖開元十四年〗，入朝，分掌十銓，公與王丘爲選人所歌曰〖略〗。",
      "時人韙之。",
      "」按：《全唐詩》卷八七六女作時人語，二句互乙，文字有數處不同，故重錄之。",
      "）。"
    ],
    "added_time": "2026-01-03 14:32:10"
  },
  {
    "source_file": "poet.tang.13000.json",
    "title": "觀于舍人壁畫山水",
    "author": "王季友",
    "paragraphs": [
      "野人宿在人家少，朝見此山謂山曉。",
      "半壁仍棲嶺上雲，開簾欲放湖中鳥。",
      "獨坐長松是阿誰，再三招手起來遲。",
      "于公大笑向予說，小弟丹青能爾爲。"
    ],
    "added_time": "2026-01-03 14:32:37"
  },
  {
    "source_file": "poet.song.59000.json",
    "title": "和知府龍圖黄安中淺沙馬跑二泉二首  其二",
    "author": "劉弇",
    "paragraphs": [
      "飛黄開迹想當年，何啻軍中渴剌泉。",
      "無補褭蹄空漢鑄，有心流水謾牙弦。"
    ],
    "added_time": "2026-01-03 14:32:39"
  },
  {
    "source_file": "poet.tang.47000.json",
    "title": "題登真洞",
    "author": "張果",
    "paragraphs": [
      "修成金骨鍊歸真，洞鎖遺蹤不計春。",
      "野草謾隨青嶺秀，閑花長對白雲新。",
      "風搖翠篠敲寒玉，水激丹砂走素鱗。",
      "自是神仙多變異，肯教踪跡掩紅塵。"
    ],
    "added_time": "2026-01-03 14:32:41"
  },
  {
    "source_file": "poet.song.58000.json",
    "title": "輓盧革通議三首  其二",
    "author": "畢仲游",
    "paragraphs": [
      "教子生前貴，休官物外榮。",
      "居家金節重，開戶玉棺輕。",
      "江水元如舊，松林長未成。",
      "祗應山鳥憾，長向壠頭鳴。"
    ],
    "added_time": "2026-01-03 14:34:53"
  },
  {
    "source_file": "poet.song.92000.json",
    "title": "嶺外懷宣城舊游",
    "author": "呂本中",
    "paragraphs": [
      "中原未敢說歸期，却憶宣城近别離。",
      "疊嶂雨來如畫裏，敬亭秋入勝花時。",
      "每憎卑濕尤多病，苦愛風光屢有詩。",
      "今日衰頹那可說，髩鬚經瘴總成絲。"
    ],
    "added_time": "2026-01-03 14:34:55"
  },
  {
    "source_file": "poet.song.49000.json",
    "title": "玉華山",
    "author": "張峋",
    "paragraphs": [
      "玉華山誰窮遠近，百里迴旋勢方盡。",
      "削成蒼玉倚青天，氣象軒軒獨奇俊。",
      "黄河哮顑摧崑崙，一峰飄落如龍蹲。",
      "白雲低垂半巖腹，茫茫日輪平地奔。",
      "驚湍瀑流飛辟歷，松根巉巖裂石壁。",
      "洞門晝閉不知深，仙人瓊漿滿杯碧。",
      "饑鼯啼煙猿嘯風，子規聲哀愁滿容。",
      "山鳥嚶嚀繞喬木，唯有黄鶴鳴噰噰。",
      "翠華迢迢來避暑，飄然陵雲欲輕舉。",
      "當時此地最清涼，九成翠微不足數。",
      "玉鞘聲斷宮殿閑，大龍飛去髯難攀。",
      "川巒如舊人事變，但見明月留空山。"
    ],
    "added_time": "2026-01-03 14:35:44"
  },
  {
    "source_file": "poet.song.82000.json",
    "title": "泛舟鑑湖同趙來叔子泰趙叔問聯句",
    "author": "程俱",
    "paragraphs": [
      "春風卷三江，雨雹暗秦望。",
      "今晨風日佳，遠目聊一放。",
      "人情暫愉悅，天宇亦清曠。",
      "逝将一葉舟，遠破萬里浪。",
      "澄波撥寒醅，疊巘展新障。",
      "飄搖過餘芳，容與矚孤漾。",
      "停雲冒山巔，新綠浮天上。",
      "枯楊吐輕黄，倚岸抹晴漲。",
      "遠水沒輕鷗，覉禽變圓吭。",
      "鑑湖清可啜，蕺菜柔堪餉。",
      "時當祓禊友，路指蘭亭嚮。",
      "豈無謫仙盃，聊舉剡溪榜。",
      "吟牋灑餘研，茶竈發新煬。",
      "徜徉寫幽憂，蕭爽絕纖坱。",
      "年華自繁穠，世故足悽愴。",
      "弔古意雖遐，感時心自亮。",
      "雄濤折東南，舊牒分霸王。",
      "梅梁寄遺靈，禹跡疑可訪。",
      "星分九土毛，带挽百川洚。",
      "胼胝識神姦，玉帛來崛強。",
      "規模至今存，形勢亦云壮。",
      "膽嘗信焦思，金範徒審象。",
      "當年浣紗人，絳縷起窮巷。",
      "姑胥失層臺，榛棘遶青嶂。",
      "彼姝者誰子，婉孌固難忘。",
      "撫事即元龜，終古可懲創。",
      "永懷文靖公，造廈得良匠。",
      "平生滄海志，顧豈矜岫幌。",
      "笑談遣諸兒，百萬皆膽喪。",
      "晚節終自完，流言一何妄。",
      "安知彼天游，中有無盡藏。",
      "觸目發長謡，懷人獨惆悵。",
      "入木想八分，登山知幾兩。",
      "風流四明客，投老志蓬閬。",
      "玄熊殊夢間，鴝鵒比狂尚。",
      "慇懃覧陳迹，忼慷有餘怏。",
      "雲雷正經綸，兵甲相磨蕩。",
      "虎貔驅七萃，鵝鸛張兩廣。",
      "帥維丞相度，餉倚晉公滉。",
      "足食佇流錢，宣恩同挟纊。",
      "顧慚已么麽，安處官冗長。",
      "短拙竟何禆，恩私誠謬降。",
      "猶能樂閑適，深恐遭譴讓。",
      "故應方虎間，不乏廉藺将。",
      "祕計走閼氏，奇功收跳盪。",
      "無煩秦庭哭，坐使楚軍張。",
      "何當濯龍津，歸擁雲臺仗。",
      "官儀見炎靈，王氣蓋芒碭。",
      "專車戮防風，掩骼收魯項。",
      "祿山終自焚，僕固胡能誑。",
      "雍容兩宫還，娱樂天下養。",
      "弁會肅鳬越，花深度雞唱。",
      "馬牛縱山林，弓矢戢櫜韔。",
      "錢鎛待豐盈，壺簞更勞迋。",
      "周室已再安，漢業欣重創。",
      "返予綿上耕，酌我兵廚釀。",
      "昂昂妙高叟，辭藻舍人様。",
      "方爲東山起，朝論深倚仗。",
      "金昆固神秀，獨立起輩行。",
      "深嚴職右府，折中歸至當。",
      "伊予最畸孤，艱阨随所傍。",
      "幾驚虎尾履，分委魚腹葬。",
      "偶然還一處，已幸神所相。",
      "矧復陪清遊，快飲吸長江。",
      "深慚抗塵容，豈敢窺雅量。",
      "文衡久已持，宗盟從此亢。",
      "騄驥正騰驤，駑駘徒頡頏。",
      "雄筆掃千軍，榮光高萬丈。",
      "清朝尊陛廉，羣枉窒戶向。",
      "偉節素推高，嘉言行更讜。",
      "定應謝逋客，終冀寛俗状。",
      "常貧固吾道，共約稅歸鞅。",
      "中興百六掾，麟趾豈神况。",
      "便便飽經史，婉畫正所仰。",
      "勤劬照藜青，豪俊嗤帳絳。",
      "如何艱危中，骯髒容跌宕。",
      "軒裳欲吹韲，文字堪覆醤。",
      "數奇豈無雙，妄發坐少憃。",
      "逍遙漆園荘，澹泊竹林向。",
      "重來縛塵纓，夜鶴空蕙帳。",
      "會蒙子雲嘲，未免王戎逿。",
      "翻思京國遊，幾作榆枋搶。",
      "無聊每過君，攄豁資直諒。",
      "朝野時歡娱，金石日擊撞。",
      "月遷惟佞幸，朝奏坐誣謗。",
      "寝薪積憂思，把酒亦愴悢。",
      "斯須失和平，占候奏天棓。",
      "狂瀾翻四冥，覆蕢安得抗。",
      "顛冥今幾年，失喜問無恙。",
      "豈期愕鯨波，復此言輕颺。",
      "談追正始音，句屬郢中唱。",
      "融金無留礦，探珠驚老蚌。",
      "更須月團團，迨此春盎盎。",
      "還攜玉色醪，共理黄篾舫。",
      "清文韻韶濩，雅好羅觚鬯。",
      "振衣躡崇山，一濯惠風暢。"
    ],
    "added_time": "2026-01-03 14:35:53"
  },
  {
    "source_file": "poet.tang.8000.json",
    "title": "留別金陵諸公",
    "author": "李白",
    "paragraphs": [
      "海水昔飛動，三龍紛戰爭。",
      "鍾山危波瀾，傾側駭奔鯨。",
      "黃旗一掃蕩，割壤開吳京。",
      "六代更霸王，遺跡見都城。",
      "至今秦淮間，禮樂秀羣英。",
      "地扇鄒魯學，詩騰顏謝名。",
      "五月金陵西，祖余白下亭。",
      "欲尋廬峰頂，先遶漢水行。",
      "香爐紫煙滅，瀑布落太清。",
      "若攀星辰去，揮手緬含情。"
    ],
    "added_time": "2026-01-03 14:35:56"
  },
  {
    "source_file": "poet.song.66000.json",
    "title": "題楚州聖井并贈主僧",
    "author": "張耒",
    "paragraphs": [
      "古佛勝妙力，一泓常湛然。",
      "禱祈供衆欲，守護頼師賢。",
      "清碧晨齋罷，秋登寶供前。",
      "自憐多病質，時許挹清泉。"
    ],
    "added_time": "2026-01-03 14:36:41"
  },
  {
    "source_file": "poet.song.67000.json",
    "title": "范蜀公得請再致仕蜀公作詩命某次韵",
    "author": "李廌",
    "paragraphs": [
      "老戀林泉拒衮衣，高山景行衆思齊。",
      "久膺重任當先覺，獨以清風激衆迷。",
      "越相家聲千載後，商公舊隠白雲西。",
      "坐令貪懦趨忠厚，寄語狂童勿芥雞。"
    ],
    "added_time": "2026-01-03 14:38:12"
  },
  {
    "source_file": "poet.song.50000.json",
    "title": "文德朝參退舉觴觥于幕下歸館中頽然醉卧官曹多暇未有如此因作四韻以識",
    "author": "孔武仲",
    "paragraphs": [
      "朝罷千官卷舄行，袍衣猶带御前香。",
      "偶傾天上流霞美，便忘壺中白日長。",
      "叢竹娟娟簾繞碧，回風淅淅殿分涼。",
      "翛然不與人間事，未信無何别有鄉。"
    ],
    "added_time": "2026-01-03 14:38:14"
  },
  {
    "source_file": "poet.song.93000.json",
    "title": "己亥秋陪伯山遊中條窮盡山中之勝明年春迓王毅伯再過山下呈伯山",
    "author": "趙鼎",
    "paragraphs": [
      "條山有佳色，不入俗子眼。",
      "結廬傍洓水，永與山作伴。",
      "一脚落宦遊，坐歎千里遠。",
      "長恐山靈檄，重令猿鶴怨。",
      "朅來河之湄，用意固不淺。",
      "擬從水石行，稍釋煙霞戀。",
      "而於闤闠中，舉首即相見。",
      "相看猶有情，不改舊顔面。",
      "自憐非故吾，撫心祗媿赧。",
      "唯公絕俗姿，體道任舒卷。",
      "笑揖浮邱伯，雙鳬脱覊絆。",
      "步武招我陪，放歌容我亂。",
      "窅窕空翠間，風馭躡雲棧。",
      "山亦爲君容，景態互明煥。",
      "别去今幾時，茲遊倐飛電。",
      "所思在巖壑，欲往不得便。",
      "此身被官縛，事廹胡可緩。",
      "東風漲邊塵，羸馬注長坂。",
      "崎曲餘百里，盡日期往返。",
      "問途策而前，不復微吟款。",
      "向來經行處，猶作生綃展。",
      "悵念捫蘿手，去斂趨庭板。",
      "忽放微雲開，顧我一笑筦。",
      "出没高樹端，退避還偃蹇。",
      "俗駕良已非，塵容更增靦。",
      "解鞍迫昏暮，假榻憇疲懶。",
      "夜夢五老人，詰詬不容辨。",
      "局促將安之，勇退在能斷。",
      "利害甚白黒，胡爲兩交戰。",
      "語已去飄忽，欲留不可挽。",
      "那知有志士，居以貧爲患。",
      "求田亦本謀，他日當能辦。",
      "伏櫪馬告勞，投林鳥知倦。",
      "歲時耕耨餘，食息桑榆暖。",
      "優游聊卒歲，誰復議樗散。",
      "却坐洓水傍，適我結廬願。"
    ],
    "added_time": "2026-01-03 14:38:30"
  },
  {
    "source_file": "poet.song.58000.json",
    "title": "羅山即事",
    "author": "畢仲游",
    "paragraphs": [
      "吏情臨老盍偷閒，異縣人風倦往還。",
      "古屋半摧元是塚，重岡相带不成山。",
      "昇平是處容餬口，應接非心祗强顔。",
      "早晚騎鯨跨滄海，欲拋簪笏寄人間。"
    ],
    "added_time": "2026-01-03 14:39:25"
  },
  {
    "source_file": "poet.tang.25000.json",
    "title": "蔡平喜遇河陽馬判官寬話別",
    "author": "鮑溶",
    "paragraphs": [
      "從事東軍正四年，相逢且喜偃兵前。",
      "看尋狡兔翻三窟，見射妖星落九天。",
      "江上柳營迴鼓角，河陽花府望神仙。",
      "秋風蕭颯醉中別，白馬嘶霜鴈叫煙。"
    ],
    "added_time": "2026-01-03 14:39:47"
  },
  {
    "source_file": "poet.song.66000.json",
    "title": "幽草二首  其二",
    "author": "張耒",
    "paragraphs": [
      "衰草已無頼，秋花只强名。",
      "雨園蛩響細，寒樹鳥啼清。",
      "淹泊知吾道，幽居見物情。",
      "唯應有鄰叟，足雨問農耕。"
    ],
    "added_time": "2026-01-03 14:39:55"
  },
  {
    "source_file": "poet.song.82000.json",
    "title": "自寛吟戲効白樂天體",
    "author": "程俱",
    "paragraphs": [
      "武陵讁九年，下惠仕三已。",
      "或窘如拘囚，或了無愠喜。",
      "吾生憂患餘，年忽及耆指。",
      "偏痱未全安，抱病更五禩。",
      "進爲心已灰，棄置甘如薺。",
      "坐狂合投閑，佚老宜知止。",
      "向令身安健，不過如是耳。",
      "每思古窮人，我幸亦多矣。",
      "照鄰嬰惡疾，羈卧空山裏。",
      "纒綿竟不堪，抱恨赴潁水。",
      "文昌兩目盲，無復見天地。",
      "簡編既長辭，游覽永無冀。",
      "吾今雖抱病，蹇曳非頓委。",
      "時時扶杖行，積步可數里。",
      "校之卧床席，欲坐不能起。",
      "雖扶不能行，懸絕安可比。",
      "時從親故談，亦不廢書史。",
      "右臂故依然，運筆亦持已。",
      "籃輿時出遊，初不廢牢體。",
      "况無他證候，色脉若無異。",
      "詳觀動息間，儻有安全理。",
      "侍祠了無庸，竊祿愧索米。",
      "借居浮屠宫，非村亦非市。",
      "廷堂甚爽塏，高屋敞窗几。",
      "郊林接溪水，眼界頗清美。",
      "嘗聞天地間，禍福更伏倚。",
      "藉令衰蹇身，終老只如此。",
      "何須苦嗟咨，未必非受祉。",
      "形如支離疏，飽食逸終世。",
      "目盲如宋人，全生免傜使。",
      "平生嘆遠遊，今我在桑梓。",
      "田園接家山，區處及耘耔。",
      "平生困鞅掌，今我恬無事。",
      "寝興縱所如，出處不違已。",
      "病來益尊生，對境空相似。",
      "永無貪欲過，稍習衛生旨。",
      "不爲六賊牽，豈受三彭毁。",
      "人言病壓身，往往延壽紀。",
      "太鈞默乘除，萬一理如是。",
      "安全固自佳，蹇廢亦可爾。",
      "死生猶寤寐，况此一支體。",
      "細思安否間，相去亦無幾。",
      "如何不釋然，萬事付疑始。"
    ],
    "added_time": "2026-01-03 14:40:19"
  },
  {
    "source_file": "poet.song.82000.json",
    "title": "次韻和叔問古風送曾吉甫提刑",
    "author": "程俱",
    "paragraphs": [
      "夢覺紙窗白，幽禽語匆匆。",
      "傳呼動林野，楚歌已三終。",
      "故人忽在眼，四牡來城東。",
      "閉門雀可羅，繞舍森蒿蓬。",
      "如何不我遺，臭味固所同。",
      "昔别全盛日，華戎文軌通。",
      "豈意喪亂後，晤言復相從。",
      "知君飽新得，敬慎過南容。",
      "肅然氣深稳，隱如匣藏鋒。",
      "向來夸奪境，變滅毗嵐風。",
      "訪舊半鬼錄，榮衰等虚空。",
      "顧我老且病，齒搖頭欲童。",
      "念子方潁脫，如錐出囊中。",
      "會如金僕姑，犀兕貫七重。",
      "光華得膚使，周咨廣堯聰。",
      "黠虜将革面，天方誘其衷。",
      "皇明並日月，塵霧不得蒙。",
      "遄歸侍幃幄，海嶽增深崇。",
      "儻因東飛翼，一訪白髪翁。",
      "時哉不可失，决去如驚鴻。"
    ],
    "added_time": "2026-01-03 14:40:19"
  },
  {
    "source_file": "poet.song.50000.json",
    "title": "夜直東觀",
    "author": "孔武仲",
    "paragraphs": [
      "蕭散愛閒官，因循亦厚顔。",
      "聊休俗士駕，獨宿道家山。",
      "風幔自舒卷，月窗重閉闗。",
      "其如江海夢，已與雁飛還。"
    ],
    "added_time": "2026-01-03 14:40:49"
  },
  {
    "source_file": "poet.tang.8000.json",
    "title": "留別賈舍人至二首 一",
    "author": "李白",
    "paragraphs": [
      "大梁白雲起，飄颻來南洲。",
      "裴回蒼梧野，十見羅浮秋。",
      "鼇抃山海傾，四溟揚洪流。",
      "意欲託孤鳳，從之摩天遊。",
      "鳳苦道路難，翱翔還崑丘。",
      "不肯銜我去，哀鳴慙不周。",
      "遠客謝主人，明珠難暗投。",
      "拂拭倚天劒，西登岳陽樓。",
      "長嘯萬里風，掃清胷中憂。",
      "誰念劉越石，化爲繞指柔。"
    ],
    "added_time": "2026-01-03 14:41:33"
  },
  {
    "source_file": "poet.song.58000.json",
    "title": "入內考進士同考官唱和三首  其一",
    "author": "畢仲游",
    "paragraphs": [
      "早歲成名地已尊，徘徊五十始乘軒。",
      "官同長孺寧居後，疏似王陽獨上言。",
      "道氣鬰紆灊嶺秀，詞源浩瀚峽江渾。",
      "研朱共較公孫策，坐覺文風似建元。"
    ],
    "added_time": "2026-01-03 14:41:48"
  },
  {
    "source_file": "poet.song.75000.json",
    "title": "張氏快軒",
    "author": "釋德洪",
    "paragraphs": [
      "草樹分明天遠大，酒闌登賞更從容。",
      "眼寒數點鴈横雨，耳熱一窗風度松。",
      "光滑紙開秋色闊，淋漓墨潑暮煙濃。",
      "欲傾蛟室瓊詞句，試借温江卓筆峰。"
    ],
    "added_time": "2026-01-03 14:43:43"
  },
  {
    "source_file": "poet.tang.25000.json",
    "title": "秋夜對月懷李正封",
    "author": "鮑溶",
    "paragraphs": [
      "援琴悵獨立，高月對秋堂。",
      "美人遠於月，徒望空景光。",
      "坐憶執手時，七弦起淒涼。",
      "平生知音少，君子安可忘。",
      "客意如夢寐，路岐遍四方。",
      "日遠迷所之，滿天心暗傷。",
      "主奉二鯉魚，中含五文章。",
      "惜無千金荅，愁思盈中腸。",
      "此夕臨風歎，零露霑衣裳。"
    ],
    "added_time": "2026-01-03 14:43:57"
  },
  {
    "source_file": "poet.tang.25000.json",
    "title": "與峨眉山道士期盡日不至",
    "author": "鮑溶",
    "paragraphs": [
      "傾景安再中，人生有何常。",
      "胡爲少君別，風馭峨眉陽。",
      "結我千日期，青山故人堂。",
      "期盡師不至，望雲空燒香。",
      "顧慙有限身，易老白日光。",
      "懷君屢驚歎，支體安能強。",
      "往聞清修籙，未究服食方。",
      "瑤田有靈芝，眼見不得嘗。",
      "玉壺貯天地，歲月亦已長。",
      "若用壺中景，東溟又堪傷。",
      "寄言赤玉簫，夜夜吹清商。"
    ],
    "added_time": "2026-01-03 14:43:57"
  },
  {
    "source_file": "poet.song.67000.json",
    "title": "崔先生所守甚高其爲人表裏澹泊然其文曄如有自然之美可喜也因還其詩卷題其末",
    "author": "李廌",
    "paragraphs": [
      "別久相思今見君，近詩盈軸語彌新。",
      "雄妍不用近時律，溫厚初還上世淳。",
      "少與多仇身踽踽，樂天知命志申申。",
      "才高所寓皆高趣，氣古斯能似古人。",
      "句有萬鍾辭祿意，衣無一點污人塵。",
      "中山可鄙魏公子，谷口全如鄭子真。",
      "珍重遺音清廟瑟，蕭條寡和郢中春。",
      "誰同杜老知無敵，會有君山謂絕倫。",
      "白首定交雖自愧，夜光投我豈無因。",
      "欲知慰此無聊頼，萬斛愁懷爲一伸。"
    ],
    "added_time": "2026-01-03 14:44:59"
  },
  {
    "source_file": "poet.song.59000.json",
    "title": "賀提刑生辰二十韵",
    "author": "劉弇",
    "paragraphs": [
      "律中蕤賓候，時生翰苑才。",
      "昴星天上降，玉樹署中開。",
      "地望無雙也，公侯有種哉。",
      "儀刑推虎子，頭角號龍媒。",
      "雅負凌雲操，陰懷構厦材。",
      "家聲說王謝，儒學美鄒枚。",
      "德宇渾深厚，書林早貢該。",
      "發談生霧露，走筆落瓊瑰。",
      "仕譽彰宸聽，綸恩擢憲臺。",
      "泥封雲外捧，使旆日邊來。",
      "未夏薰風至，先春暖氣回。",
      "驅馳車翼翼，制割刃恢恢。",
      "欽恤恩涵海，澄清令走雷。",
      "露幃衣照日，行部駕揚埃。",
      "上表除蛇豕，飛章薦草萊。",
      "鬧中金韵擲，醉裏玉山頹。",
      "龍印當時伏，鵷班異日陪。",
      "暫來爲八使，終去面三槐。",
      "身况推華胄，門曾位上台。",
      "定重調鼎鼐，應再作鹽梅。",
      "適遇懸弧旦，宜傾上壽杯。",
      "下僚何所祝，願早見天魁。"
    ],
    "added_time": "2026-01-03 14:45:32"
  },
  {
    "source_file": "poet.song.58000.json",
    "title": "曹南貢父學士席上",
    "author": "畢仲游",
    "paragraphs": [
      "真珠花小帖腮垂，不分蘇州說杜韋。",
      "漢殿香新初著體，楚宮腰怯未勝衣。",
      "風林巢穩鶑雛嫩，水閣梁高燕子飛。",
      "欲作清詩答清唱，恨無清思敵玄暉。"
    ],
    "added_time": "2026-01-03 14:46:02"
  },
  {
    "source_file": "poet.song.76000.json",
    "title": "初到善谿慧照菴寄張無盡五首  其二",
    "author": "釋德洪",
    "paragraphs": [
      "山勒回流作窟盤，翠蘿綰带結鴛鸞。",
      "故應此境幽難畫，乞與菴僧自在看。"
    ],
    "added_time": "2026-01-03 14:46:14"
  },
  {
    "source_file": "poet.song.66000.json",
    "title": "小齋夜思",
    "author": "張耒",
    "paragraphs": [
      "夜久高籟息，燈明一室虛。",
      "過聲寒鷺鵠，落影老楸梧。",
      "大澤星河淡，孤城更漏疏。",
      "安能久鬰鬰，興發付歸歟。"
    ],
    "added_time": "2026-01-03 14:46:48"
  },
  {
    "source_file": "poet.song.66000.json",
    "title": "和蘇仲南邵湖會飲三首  其一",
    "author": "張耒",
    "paragraphs": [
      "老病倦岑寂，燕游聊與俱。",
      "開樽當勝地，飛蓋渡平湖。",
      "落日晚明滅，烟林遠有無。",
      "歸來燈火夜，人影亂栖鳬。"
    ],
    "added_time": "2026-01-03 14:46:48"
  },
  {
    "source_file": "poet.tang.13000.json",
    "title": "酬別杜二",
    "author": "嚴武",
    "paragraphs": [
      "獨逢堯典日，再覩漢官時。",
      "未効風霜勁，空慚雨露私。",
      "夜鐘清萬戶，曙漏拂千旗。",
      "並向殊庭謁，俱承別館追。",
      "斗城憐舊路，渦水惜歸期。",
      "峰樹還相伴，江雲更對垂。",
      "試迴滄海櫂，莫妬敬亭詩。",
      "秪是書應寄，無忘酒共持。",
      "但令心事在，未肯鬢毛衰。",
      "最悵巴山裏，清猨醒夢思。"
    ],
    "added_time": "2026-01-03 14:47:42"
  },
  {
    "source_file": "poet.song.67000.json",
    "title": "夜坐",
    "author": "李廌",
    "paragraphs": [
      "且喜屋無穿隙雪，未愁漏盡滿靴霜。",
      "紙幃布被從牢落，頼有希牙齒頰香。"
    ],
    "added_time": "2026-01-03 14:49:06"
  },
  {
    "source_file": "poet.song.82000.json",
    "title": "高郵旅泊書懷寄淮東提舉蔡成甫觀兼呈鄭使君弇三首  其三",
    "author": "程俱",
    "paragraphs": [
      "長夏熱欲死，迎秋氣已清。",
      "蚊蠅任來往，螟螣尚縱横。",
      "行止厭人問，棲遲真自驚。",
      "使君高義在，解榻見深情。"
    ],
    "added_time": "2026-01-03 14:49:21"
  },
  {
    "source_file": "poet.song.82000.json",
    "title": "人日書懷兼呈吴中二三友",
    "author": "程俱",
    "paragraphs": [
      "東西南北走紅塵，又見江淮草木薫。",
      "小謝篇章成畫餅，卧龍功略付浮雲。",
      "棲遲枳棘今如許，嘯傲冰霜賴此君。",
      "俛俯折腰成底事，故交千里漫離羣。"
    ],
    "added_time": "2026-01-03 14:49:21"
  },
  {
    "source_file": "poet.song.58000.json",
    "title": "次韵和錢穆父提刑九日登鄆州樂郊",
    "author": "畢仲游",
    "paragraphs": [
      "酒面吹花點客衣，茱萸採盡葉離離。",
      "蒼苔不掃迷三徑，綠竹長生任四時。",
      "文會難逢嗟已散，清歡易失却成悲。",
      "北垣龕石皆陳迹，頼有曹南慰我思。"
    ],
    "added_time": "2026-01-03 14:49:24"
  },
  {
    "source_file": "poet.tang.13000.json",
    "title": "巴嶺荅杜二見憶",
    "author": "嚴武",
    "paragraphs": [
      "臥向巴山落月時，兩鄉千里夢相思。",
      "可但步兵偏愛酒，也知光祿最能詩。",
      "江頭赤葉楓愁客，籬外黃花菊對誰。",
      "跂馬望君非一度，冷猨秋鴈不勝悲。"
    ],
    "added_time": "2026-01-03 14:50:07"
  },
  {
    "source_file": "poet.tang.1000.json",
    "title": "琴曲歌辭 明月引",
    "author": "盧照鄰",
    "paragraphs": [
      "洞庭波起兮鴻鴈翔，風瑟瑟兮野蒼蒼。",
      "浮雲卷靄，明月流光。",
      "荆南兮趙北，碣石兮瀟湘。",
      "澄清規於萬里，照離思於千行。",
      "橫桂枝於西第，繞菱花於北堂。",
      "高樓思婦，飛蓋君王。",
      "文姬絕域，侍子他鄉。",
      "見胡鞍之似練，知漢劒之如霜。",
      "試登高而極目，莫不變而迴腸。"
    ],
    "added_time": "2026-01-03 14:51:16"
  },
  {
    "source_file": "poet.song.58000.json",
    "title": "和董十二司戶見寄",
    "author": "畢仲游",
    "paragraphs": [
      "官居破屋兩三間，佳客留連我厚顔。",
      "一月俸餘纔有酒，十分地僻却無山。",
      "折腰州縣慵來久，散髮江湖願未還。",
      "不是清朝甘吏隠，偶因多病伏安閑。"
    ],
    "added_time": "2026-01-03 14:51:20"
  },
  {
    "source_file": "poet.song.77000.json",
    "title": "贈袁州仰山簡長老",
    "author": "許景衡",
    "paragraphs": [
      "簡師本吾儒，學佛見閫奥。",
      "開心滌塵滓，回首棄巾帽。",
      "飄飄秋雲意，凛凛霜柏操。",
      "魚鼓屢陪衆，林壑常寄傲。",
      "十年棲仰山，終日勤勸導。",
      "欲酌清泠泉，爲爾沃炎燥。",
      "欲揮智慧劍，戒爾逞貪暴。",
      "迷途自多梗，法岸豈易到。",
      "惟知務引抜，仰不愧覆幬。",
      "幽明雖難詰，善否疑有報。",
      "巖間湧寶塔，兹事誰爲造。",
      "琢削寧須班，挽拽誰困奡。",
      "一方競奔走，萬口盡諠噪。",
      "守臣獻異狀，天子錫嘉號。",
      "鎮壓等衡嶽，扶持壯大寶。",
      "師乎良有得，叟也無復道。"
    ],
    "added_time": "2026-01-03 14:52:10"
  },
  {
    "source_file": "poet.song.77000.json",
    "title": "朱君文拉遊浄明寺因迓張宰詩",
    "author": "許景衡",
    "paragraphs": [
      "火雲湧晴空，矗矗盡奇巘。",
      "午汗麾白雨，俯仰無從遁。",
      "招提據高岡，萬木森偃蹇。",
      "涼飈落冰雪，爽籟發絲管。",
      "朱侯真好事，十里過南坂。",
      "憐我堕深甑，相將振餘喘。",
      "欄干俯屈曲，巾屨容跣袒。",
      "風苖翠浪翻，海嶼青螺遠。",
      "况兹接尊酒，笑語傾懷悃。",
      "浮雲識醉歌，彩羽驚檀板。",
      "新涼知幾日，已覺秋風轉。",
      "事業愧初心，明時羞冗散。",
      "主人勤使事，暌闊心不展。",
      "雙鳬歸未歸，紅日林梢晚。"
    ],
    "added_time": "2026-01-03 14:52:10"
  },
  {
    "source_file": "poet.song.82000.json",
    "title": "許主簿見和過有推借再作奉呈",
    "author": "程俱",
    "paragraphs": [
      "身謀自昔須三窟，世味端能敗一薫。",
      "醉裏閑愁濃似酒，春來歸思亂於雲。",
      "松栽咫尺傳盧老，棗實方将訪許君。",
      "却喜雲孫共來往，扁舟時入白鷗群。"
    ],
    "added_time": "2026-01-03 14:52:12"
  },
  {
    "source_file": "poet.tang.25000.json",
    "title": "山行經樵翁",
    "author": "鮑溶",
    "paragraphs": [
      "我心勞我身，遠道誰與論。",
      "心如木中火，憂至常自燔。",
      "披訪結恩地，世人輕報恩。",
      "女無良媒識，知入何人門。",
      "寒日行深山，路由谷中村。",
      "田翁樵採熟，男女謳吟喧。",
      "借問身命謀，上言媿乾坤。",
      "時清公賦薄，力勤地利繁。",
      "下念草木年，坐家見重孫。",
      "舉案饋賓客，糟漿盈陶尊。",
      "醉閑鹿裘煗，白髮舞軒軒。",
      "仰羨太古人，余將破行轅。",
      "遑遑問身事，師友難爲言。",
      "離歌又行去，落日低寒泉。"
    ],
    "added_time": "2026-01-03 14:53:23"
  }
]