[
  {
    "source_file": "poet.tang.7000.json",
    "title": "灞東晚晴簡同行薛棄朱訓",
    "author": "劉長卿",
    "paragraphs": [
      "客心豁初霽，霽色暝玄灞。",
      "西向看夕陽，曈曈映桑柘。",
      "二賢誠逸足，千里陪征駕。",
      "古樹枳道傍，人煙杜陵下。",
      "伊余在羈束，且復隨造化。",
      "好道當有心，營生苦無暇。",
      "高賢幸茲偶，英達窮王霸。",
      "迢遰客王程，裴回主人夜。",
      "一薫知異質，片玉誰齊價。",
      "同結丘中緣，塵埃自茲謝。"
    ],
    "added_time": "2026-01-03 05:24:58"
  },
  {
    "source_file": "poet.song.97000.json",
    "title": "鴻漸後宦遊廣中有詩云不羨黄金盞不羨白玉杯不羨朝入省不羨暮入臺千羨萬羨長江水曾向章華亭下来予自章臺謫廣右荆渚間巡尉督廹良遽竊賦小詩",
    "author": "鄭剛中",
    "paragraphs": [
      "自訟縲囚深負罪，不須醉尉苦相催。",
      "有如陸羽須驚羨，我向章華亭下来。"
    ],
    "added_time": "2026-01-03 05:25:29"
  },
  {
    "source_file": "poet.song.9000.json",
    "title": "和吉老學士召赴崇政殿試舉人",
    "author": "胡宿",
    "paragraphs": [
      "需宴經芳巳，嚴趨奉禁宸。",
      "子亭參覆試，止輦奉周詢。",
      "玉取三燒粹，金求百汰真。",
      "自慚諸老意，多頼洛陽人。"
    ],
    "added_time": "2026-01-03 05:26:25"
  },
  {
    "source_file": "poet.song.94000.json",
    "title": "尋春次曾宏甫韻",
    "author": "曾幾",
    "paragraphs": [
      "春山數峰青，春水一溪綠。",
      "幽尋山水間，物物可寓目。",
      "花香若三薫，柳色若新沐。",
      "吾儕幸閑放，晴晝頗連屬。",
      "胡爲深閉門，終日仰看屋。",
      "嘉招儻亟拜，豈敢憚僕僕。",
      "請君攜壺去，政恐日不足。",
      "小槽雖蜜甜，何必待醽醁。",
      "茗事姑置之，雷車困枵腹。"
    ],
    "added_time": "2026-01-03 05:26:46"
  },
  {
    "source_file": "poet.song.158000.json",
    "title": "送王伯奮守筠陽",
    "author": "樓鑰",
    "paragraphs": [
      "三槐名德萃清門，七葉爲州頼有君。",
      "道院無忘山谷賦，郡齋當繼潁濱文。",
      "君應膝上憐文度，我向東牀憶右軍。",
      "振起家聲差易耳，便看奏最躡青雲。"
    ],
    "added_time": "2026-01-03 05:27:18"
  },
  {
    "source_file": "poet.song.158000.json",
    "title": "別王恭叔",
    "author": "樓鑰",
    "paragraphs": [
      "兩兒雖近隔江潮，頼有王郎慰寂寥。",
      "遠侍雙親官道院，爲同盡室餞西橋。",
      "腦脂遮眼最關念，客路尋仙勿憚遥。",
      "別後飛緘問安否，數來谷口訪山樵。"
    ],
    "added_time": "2026-01-03 05:27:18"
  },
  {
    "source_file": "poet.tang.51000.json",
    "title": "答張郎中分寄翰林貢餘筆歌",
    "author": "張碧",
    "paragraphs": [
      "圓金五寸輕錯刀，天人摘落霜兔毛。",
      "我之宗兄掌文檄，翰林分與神仙毫。",
      "東風吹柳作金線，狂湧辭波力生健。",
      "此時捧得江文通，五色光從掌中見。",
      "江龍角嫩無精彩，盡日揮空射煙靄。",
      "誰能邀得懷素來，晴明書破琉璃海。",
      "揚雄得之《甘泉賦》，胸中白鳯無因飛。",
      "他年擬把補造化，穿江入海剜天涯。",
      "昨宵夢見歐率更，先來醉我黃金觥。",
      "手擎瑟瑟三十斗，博歸天上書《黃庭》。",
      "夢中擺手不相許，悵望空乘碧雲去。",
      "（《文房四譜》二《筆譜》）。"
    ],
    "added_time": "2026-01-03 05:27:19"
  },
  {
    "source_file": "poet.song.60000.json",
    "title": "送王渙之彥舟",
    "author": "米芾",
    "paragraphs": [
      "集英春殿鳴鞘歇，神武天臨光下澈。",
      "鴻臚初唱第一聲，白面王郎年十八。",
      "神武樂育天下造，不使敲抨使傳道。",
      "衣錦東南第一州，棘璧湖山兩清照。",
      "襄陽野老漁竿客，不愛紛華愛泉石。",
      "相逢不約約無逆，輿握古書同岸幘。",
      "淫朋嬖黨初相慕，濯髮灑心求易慮。",
      "翩翩遼鶴雲中侶，土苴尪鴟那一顧。",
      "邇來器業何深至，湛湛具區無底沚。",
      "可憐一點終不易，枉駕殷勤尋漫仕。",
      "漫仕平生四方走，多與英才並肩肘。",
      "少有俳辭能駡鬼，老學鴟夷漫存口。",
      "一官聊具三徑資，取捨殊塗莫迴首。"
    ],
    "added_time": "2026-01-03 05:27:31"
  },
  {
    "source_file": "poet.song.47000.json",
    "title": "梨花",
    "author": "張舜民",
    "paragraphs": [
      "青女朝來冷透肌，殘春小雨更霏微。",
      "流鶑怪底事來往，爲擲金梭織玉衣。"
    ],
    "added_time": "2026-01-03 05:27:40"
  },
  {
    "source_file": "poet.tang.33000.json",
    "title": "論政",
    "author": "邵謁",
    "paragraphs": [
      "賢哉三握髪，爲有天下憂。",
      "孫弘不開閣，丙吉寧問牛。",
      "內政由股肱，外政由諸侯。",
      "股肱政若行，諸侯政自修。",
      "一物不得所，蟻穴滿山丘。",
      "莫言萬木死，不因一葉秋。",
      "朱雲若不直，漢帝終自由。",
      "子嬰一失國，渭水東悠悠。"
    ],
    "added_time": "2026-01-03 05:27:49"
  },
  {
    "source_file": "poet.tang.52000.json",
    "title": "還丹口訣",
    "author": "張司馬",
    "paragraphs": [
      "九九之中乾體開，華池金液自徘徊。",
      "陰陽鼎上先光彩，鉛花鑪裏考三才。",
      "即知造化由人手，術正藥真神自來。",
      "到此修時應出世，四時不用苦相催。",
      "（五代後蜀人著《大還丹照鑒》）。"
    ],
    "added_time": "2026-01-03 05:27:57"
  },
  {
    "source_file": "poet.tang.52000.json",
    "title": "大還丹口訣",
    "author": "崔玄真",
    "paragraphs": [
      "岷山寶室九仙居，日月縈迴洞底虛。",
      "爲有真人常鎮此，玉留盤結氣長舒。",
      "曾遊海嶠崑丘客，遠控龍駢亦探賾。",
      "鍊得精華九轉成，中有白銀相韞積。",
      "月中玉兔坎中陽，外柔形容內有剛。",
      "二象雄雌同一體，還如金向水中藏。",
      "金水相合是魂魄，三才變異誠難測。",
      "倐然龍虎兩交幷，化得龍兒在杳冥。",
      "狀似凝酥黃芽雪，亦如玄圃玉華結。",
      "本非世上起機心，元是真人留祕訣。",
      "留祕訣，不參差，晃山石室有丹砂。",
      "至道之人依此法，飛取青龍作一家。",
      "季魂周天成氣質，重與水銀相固密。",
      "似子還婚小女兒，蘇張下說情難失。",
      "相傳此物是黃芽，重重金鼎貯金華，制成雄黃偃藥砂。",
      "六一緘封須祕密，莫教神室有纖瑕。",
      "火候初從一陽起，乾坤兩卦成終始。",
      "文經武緯啓靈機，一法先王傳祕旨。",
      "蟾蜍天上盡還生，丹鼎開時見道情。",
      "每度恢奇別起象，璘㻞紅紫狀難名。",
      "却取金合雄作匱，世光流盡赤龍飛。",
      "燒金學道岷山子，親得真人受玄旨。",
      "玄旨唯論汞與鉛，修得黃芽身不死。",
      "鍊丹鍊志兼鍊神，不營名利顯清芬。",
      "逃名遠去塵埃外，棲託空閑契上真。",
      "莫學人寰囂薄士，役役終身愛名利。",
      "雖然有意慕椿年，未免將身在朝市。",
      "（後蜀無名氏著《大還丹照鑒》）。"
    ],
    "added_time": "2026-01-03 05:27:57"
  },
  {
    "source_file": "poet.song.97000.json",
    "title": "無兔而用雞毛無直幹而用粗竹坐是二者故封川難得筆近有工以羊毛易雞以松梢當竹筆既勁利而管尤可喜爲賦四絕句  其一",
    "author": "鄭剛中",
    "paragraphs": [
      "小鏤松梢作管城，肉枯鱗瘦不妨輕。",
      "快隨醉客翩翩處，尚带山頭風雨聲。"
    ],
    "added_time": "2026-01-03 05:28:10"
  },
  {
    "source_file": "poet.tang.7000.json",
    "title": "吳中聞潼關失守因奉寄淮南蕭判官",
    "author": "劉長卿",
    "paragraphs": [
      "一鴈飛吳天，羈人傷暮律。",
      "松江風嫋嫋，波上片帆疾。",
      "木落姑蘇臺，霜收洞庭橘。",
      "蕭條長洲外，唯見寒山出。",
      "胡馬嘶秦雲，漢兵亂相失。",
      "關中因竊據，天下共憂慄。",
      "南楚有瓊枝，相思怨瑤瑟。",
      "一身寄滄洲，萬里看白日。",
      "赴敵甘負戈，論兵勇投筆。",
      "臨風但攘臂，擇木將委質。",
      "不如歸遠山，雲臥飯松栗。"
    ],
    "added_time": "2026-01-03 05:28:18"
  },
  {
    "source_file": "poet.tang.7000.json",
    "title": "奉送從兄罷官之淮南",
    "author": "劉長卿",
    "paragraphs": [
      "何事浮溟渤，元戎棄鏌鎁。",
      "漁竿吾道在，鷗鳥世情賒。",
      "玄髮他鄉換，滄洲此路遐。",
      "泝沿隨桂檝，醒醉任松華。",
      "離別誰堪道，艱危更可嗟。",
      "兵鋒搖海內，王命隔天涯。",
      "鐘漏移長樂，衣冠接永嘉。",
      "還當拂氛祲，那復臥雲霞。",
      "溪路漫岡轉，夕陽歸鳥斜。",
      "萬艘江縣郭，一樹海人家。",
      "揮袂看朱紱，揚帆指白沙。",
      "春風獨迴首，愁思極如麻。"
    ],
    "added_time": "2026-01-03 05:28:18"
  },
  {
    "source_file": "poet.tang.31000.json",
    "title": "題劉華書齋",
    "author": "賈島",
    "paragraphs": [
      "白石床無塵，青松樹有鱗。",
      "一鶯啼帶雨，兩樹合從春。",
      "荒榭苔膠砌，幽叢果墮榛。",
      "偶來疎或數，當暑夕勝晨。",
      "露滴星河水，巢重草木薪。",
      "終南同往意，趙北獨遊身。",
      "渡葉司天漏，驚蛩遠地人。",
      "機清公幹族，也莫臥漳濱。"
    ],
    "added_time": "2026-01-03 05:30:09"
  },
  {
    "source_file": "poet.song.94000.json",
    "title": "次綠字韻",
    "author": "曾幾",
    "paragraphs": [
      "舍前南山青，舍後北山綠。",
      "捫蘿涉其巔，策杖遶其足。",
      "中間奇絕處，表裏見心腹。",
      "登臨豈不佳，老境日以蹙。",
      "誰知怪石供，能坐我郊牧。",
      "政應索幽遐，何憚越川凟。",
      "嶔𡼭庾嶺南，美者色蒼玉。",
      "賞音無東坡，尤物多跧伏。",
      "今年致書求，屢以可否卜。",
      "故人爲遣送，健步遠相逐。",
      "雖非古仇池，要是好崖谷。",
      "似爲天所矜，此段獨從欲。",
      "深慚舁致重，路轉知幾曲。",
      "安得滄海神，鞭笞使之速。"
    ],
    "added_time": "2026-01-03 05:30:21"
  },
  {
    "source_file": "poet.tang.53000.json",
    "title": "長相思",
    "author": "吳二娘",
    "paragraphs": [
      "深畫眉，淺畫眉，蟬鬢鬅鬙雲滿衣，陽臺行雨迴。",
      "巫山高，巫山低，暮雨瀟瀟郎不歸，空房獨守時。",
      "（見宋黃昇《唐宋諸賢絕妙詞選》卷一，原署爲白居易作）（〖1〗明刻本《吟窗雜錄》卷五十錄吳二娘《長相思令》云：「深黛眉，淺黛眉，十指蘢葱雲染衣，巫山行雨行〖疑爲迴之誤〗。",
      "巫山高，巫山低，暮暮朝朝良不歸，空房獨守誰？",
      "」〖2〗明楊慎《升菴詩話》卷四云：「吳二娘，杭州名妓也。",
      "有《長相思》一詞云：『深花枝，淺花枝，深淺花枝相間時，花枝難似伊。",
      "巫山高，巫山低，暮雨瀟瀟郎不歸，空房獨守時。",
      "』白樂天詩：『吳娘暮雨瀟瀟曲，自別江南久不聞。",
      "』又：『夜舞吳娘袖，春歌蠻子詞。",
      "』自注：『吳二娘歌詞有暮雨瀟瀟郎不歸之句。",
      "』《絕妙詞選》以此爲白樂天詞，誤矣。",
      "吳二娘亦杜公之黃四娘也，聊表出之。",
      "」今按：楊慎引白氏二詩，前詩爲《寄殷協律》，後詩爲《聽彈湘妃怨》。",
      "其訂黃氏之失，甚是。",
      "《吟窗雜錄》爲北宋末蔡傳所作書〖詳拙文《殷璠〈丹陽集〉輯考》〗，已徑題吳二娘作，可證。",
      "惟三本文字差異較大，黃昇所錄，似與白氏所聞者最爲接近，故錄爲正文，而以餘二本附於後。",
      "《全唐詩》卷八九○據黃昇所錄收歸白居易，今爲移正之。",
      "）。"
    ],
    "added_time": "2026-01-03 05:30:39"
  },
  {
    "source_file": "poet.song.69000.json",
    "title": "午枕有感",
    "author": "鄒浩",
    "paragraphs": [
      "宰我嗜晝寝，邊韶仍愛眠。",
      "當時師弟子，指摘良紛然。",
      "韋絃以爲戒，僶俛亦有年。",
      "分作蠧書魚，文字相周旋。",
      "縱不叔夜懶，猶慚頭在懸。",
      "如何到此地，午枕有所便。",
      "晨餐未停筯，睡思潛予牽。",
      "矇矓眼自醉，百體柔於綿。",
      "茗飲雖再三，驅逐無由緣。",
      "解衣卧北窗，徑走姬旦前。",
      "往往隨物化，飛躍参魚鳶。",
      "老木森古砌，日轉驚鳴蝉。",
      "矍然整巾屨，衙鼓忽已傳。",
      "由來棘圍中，疏放成拘攣。",
      "氣血似止水，鬰鬰爲此愆。",
      "何當徹門牡，四顧還青天。",
      "朝昏遞消息，有節亦有宣。",
      "焚膏續清晝，冥心寄韋編。",
      "往失固莫救，尚得來者全。",
      "聖處幾萬里，行矣勤着鞭。"
    ],
    "added_time": "2026-01-03 05:31:27"
  },
  {
    "source_file": "poet.song.69000.json",
    "title": "次韻鄧州范仲成秘校見寄",
    "author": "鄒浩",
    "paragraphs": [
      "落筆文章真宋玉，八面縱横欺炙轂。",
      "潛藏頭角卧南陽，刖足豈是王駘辱。",
      "每嗟愚賈謾操金，他日辛勤只書簏。",
      "丈夫事業會驚人，誰知范叔成張禄。",
      "相逢憐我再虀鹽，不羨高門厭粱肉。",
      "追惟吳國舊時蹤，山澹晴煙水輸淥。",
      "幾年嵇阮作参商，漠漠茂林空自竹。",
      "懽然一笑换凄涼，端遇牛公容杜牧。",
      "爾來日月更中天，未應寂寞餐秋菊。"
    ],
    "added_time": "2026-01-03 05:31:27"
  },
  {
    "source_file": "poet.song.61000.json",
    "title": "雜詠  其七",
    "author": "華鎮",
    "paragraphs": [
      "芳年未識五雲車，皓腕空留絳縷紗。",
      "燕子將雛鶑語老，東風又是落宮花。"
    ],
    "added_time": "2026-01-03 05:31:40"
  },
  {
    "source_file": "poet.song.47000.json",
    "title": "送龐舅大夫",
    "author": "張舜民",
    "paragraphs": [
      "外家門館未應疏，舅氏多能作大夫。",
      "才命淹回猶半刺，舟船繚繞向三吳。",
      "興公自有遊山賦，鄭老寧無過海圖。",
      "去國長年宜自愛，不須頻叩步兵厨。"
    ],
    "added_time": "2026-01-03 05:31:41"
  },
  {
    "source_file": "poet.song.68000.json",
    "title": "引伴宣事惠詩六首過有褒稱且及其叔子文之舊輒次韻爲詩  其一",
    "author": "晁說之",
    "paragraphs": [
      "白髪蕭條到海濵，秋風邂逅故園人。",
      "三千紅錦巧爲帳，百萬黄金肯買鄰。",
      "漢節陸離驚遠俗，商歌窈窕會相親。",
      "男兒躍馬横戈志，收入詩壇更絕塵。"
    ],
    "added_time": "2026-01-03 05:31:51"
  },
  {
    "source_file": "poet.tang.53000.json",
    "title": "雨歇池上",
    "author": "白居易",
    "paragraphs": [
      "簷前微雨歇，池上凉風起。",
      "橋竹碧鮮鮮，岸移莎靡靡。",
      "蒼然古苔石，清淺平流水。",
      "何言中門前，便是深山裏。",
      "雙僮侍坐臥。",
      "一杖扶行止。",
      "飢聞麻粥香，渴覺雲湯美。",
      "平生所好物，今日多在此。",
      "此外更何思？",
      "市朝心已矣！（見前書卷六三）。"
    ],
    "added_time": "2026-01-03 05:32:29"
  },
  {
    "source_file": "poet.song.9000.json",
    "title": "仲春三衢道中",
    "author": "胡宿",
    "paragraphs": [
      "隔閏年芳早，天風泛暖暉。",
      "酒香迎社重，村語向蠶稀。",
      "林際新鶑出，楹間故燕歸。",
      "湖頭春在否，人去柳花飛。"
    ],
    "added_time": "2026-01-03 05:32:55"
  },
  {
    "source_file": "poet.song.94000.json",
    "title": "送秘丞羅庭揚將漕湖北",
    "author": "曾幾",
    "paragraphs": [
      "湖南八九州，海內清絕地。",
      "與公白雞年，接翼鴻雁使。",
      "高堂親八十，無復遠逰意。",
      "奉承萬事了，趨走三節至。",
      "詔書引上殿，帝曰汝國器。",
      "置之蓬萊山，身亦典中秘。",
      "乖離如許久，會念差足慰。",
      "胡爲未暖席，歸與不可制。",
      "人生故鄉樂，況攬澄清轡。",
      "皇華遣使臣，光采寧有是。",
      "紅塵跨鞍馬，老矣殊少味。",
      "著鞭輸公先，吾亦從此逝。"
    ],
    "added_time": "2026-01-03 05:34:49"
  },
  {
    "source_file": "poet.tang.6000.json",
    "title": "贈懷一上人",
    "author": "崔顥",
    "paragraphs": [
      "法師東南秀，世實豪家子。",
      "削髮十二年，誦經峨眉裏。",
      "自此照羣蒙，卓然爲道雄。",
      "觀生盡入妄，悟有皆成空。",
      "淨體無衆染，苦心歸妙宗。",
      "一朝敕書至，召入承明宮。",
      "說法金殿裏，焚香清禁中。",
      "傳燈遍都邑，杖錫遊王公。",
      "天子揖妙道，羣僚趨下風。",
      "我法本無著，時來出林壑。",
      "因心得化城，隨病皆與藥。",
      "上啓黃屋心，下除蒼生縛。",
      "一從入君門，說法無朝昏。",
      "帝作轉輪王，師爲持戒尊。",
      "軒風灑甘露，佛雨生慈根。",
      "但有滅度理，而生開濟恩。",
      "復聞江海曲，好殺成風俗。",
      "帝曰我上人，爲除羶腥欲。",
      "是日發西秦，東南至蘄春。",
      "風將衡桂接，地與吳楚鄰。",
      "舊少清信士，實多漁獵人。",
      "一聞吾師至，捨網江湖濱。",
      "作禮懺前惡，潔誠期後因。",
      "因成日既久，事濟身不守。",
      "更出淮楚間，復來荆河口。",
      "荆河馬卿岑，茲地近道林。",
      "入講鳥常狎，坐禪獸不侵。",
      "都非緣未盡，曾是教所任。",
      "故我一來事，永承微妙音。",
      "竹房見衣鉢，松宇清身心。",
      "早悔業至淺，晚成計可尋。",
      "善哉遠公義，清淨如黃金。"
    ],
    "added_time": "2026-01-03 05:34:49"
  },
  {
    "source_file": "poet.song.87000.json",
    "title": "韋深道寄苕霅舟中六言五首  其一",
    "author": "周紫芝",
    "paragraphs": [
      "畫舸一帆烟浪，薫風十里荷花。",
      "更着千巖萬壑，相隨泛宅浮家。"
    ],
    "added_time": "2026-01-03 05:34:53"
  },
  {
    "source_file": "poet.song.79000.json",
    "title": "寄汪信民二首  其二",
    "author": "謝薖",
    "paragraphs": [
      "繫纜符離日，君行殊未歸。",
      "寄書問毫杜，有夢向江西。",
      "不見揮犀柄，頓驚響馬蹄。",
      "殷勤具雞黍，多謝德公妻。"
    ],
    "added_time": "2026-01-03 05:35:06"
  },
  {
    "source_file": "poet.song.79000.json",
    "title": "喜董彦速自仙巖歸",
    "author": "謝薖",
    "paragraphs": [
      "鉢囊高掛同僧夏，遠寄巖門一把茅。",
      "地僻狙猴長作伴，食貧蕨筍不充庖。",
      "瘦藤拄下萬峰頂，野鶴來歸千歲巢。",
      "點檢篋中詩幾首，蒼頭時遣爲君抄。"
    ],
    "added_time": "2026-01-03 05:35:06"
  },
  {
    "source_file": "poet.song.79000.json",
    "title": "莫莫堂新竹",
    "author": "謝薖",
    "paragraphs": [
      "僻寂漏茅屋，蕭梢新竹枝。",
      "徑迷人不到，蔭密鳥還知。",
      "綠色蔥蔥換，薰風細細吹。",
      "即看柯葉老，不受歲寒欺。"
    ],
    "added_time": "2026-01-03 05:35:06"
  },
  {
    "source_file": "poet.song.79000.json",
    "title": "夏夜對月",
    "author": "謝薖",
    "paragraphs": [
      "掃月追凉清夜分，是間風露别乾坤。",
      "山林畏佳地多籟，雲漢昭回天不言。",
      "平野極瞻南紀闊，稀星遥拱北辰尊。",
      "時平萬里無兵革，静愛雞鳴犬吠村。"
    ],
    "added_time": "2026-01-03 05:35:06"
  },
  {
    "source_file": "poet.song.79000.json",
    "title": "煎甖粟湯二首  其一",
    "author": "謝薖",
    "paragraphs": [
      "萬粒勻圓剖甖子，作湯和蜜味尤宜。",
      "中年强飯却丹石，安用咄嗟成淖糜。"
    ],
    "added_time": "2026-01-03 05:35:06"
  },
  {
    "source_file": "poet.song.78000.json",
    "title": "閱訟訴忽疲起卧少頃復視事",
    "author": "葛勝仲",
    "paragraphs": [
      "平明坐早衙，投缿來相踵。",
      "訟牘鼠雀暗，吏行鳬鶩擁。",
      "外臺竦風稜，檄至亟須捧。",
      "以身爲形役，劾去顧未勇。",
      "病骨痩欒欒，衰髮希種種。"
    ],
    "added_time": "2026-01-03 05:35:26"
  },
  {
    "source_file": "poet.song.61000.json",
    "title": "陶令",
    "author": "華鎮",
    "paragraphs": [
      "陶令當年亦蕭索，猶來籬下醉流霞。",
      "閑門今日無人到，頼得寒叢未有花。"
    ],
    "added_time": "2026-01-03 05:35:51"
  },
  {
    "source_file": "poet.song.9000.json",
    "title": "江樓",
    "author": "胡宿",
    "paragraphs": [
      "亭亭紫桂樓，渺渺白蘋洲。",
      "易斷傷春目，難銷假日憂。",
      "雙鳬仙子貴，兩槳美人愁。",
      "欲寄青泥訊，雲峰隔舊遊。"
    ],
    "added_time": "2026-01-03 05:35:53"
  },
  {
    "source_file": "poet.song.70000.json",
    "title": "元次山作友丐予乃諺之",
    "author": "李新",
    "paragraphs": [
      "罷惰嫉游手，孤獨嗟窮民。",
      "聾盲本定業，疥癩詎可親。",
      "生事自破碎，誰肯收頑嚚。",
      "期期依馬韀，勃勃根車塵。",
      "眇者道眇者，跛復有跛僎。",
      "蹴爾既不屑，嗟來猶發嗔。",
      "色驕從墦間，所與皆貴人。",
      "氣微仆桑下，會作山鬼鄰。",
      "七日不火食，自斷無此身。",
      "所以號道邊，時逢怛隱仁。",
      "子胥至瀧口，從者亦在陳。",
      "志鞭平王尸，弦歌杏壇春。",
      "不聞汩廉恥，亦豈生顰呻。",
      "只今趨權門，僞不如爾真。",
      "盃殘炙已冷，赤澤盈精神。",
      "舐痔嘗便溲，不怕污吻唇。",
      "摩足拂粒鬚，猥辱以爲申。",
      "軒然上車馬，氣耀無等倫。",
      "造請冒風雷，謁吏訶叱頻。",
      "嘗聞郭恕先，本是先帝臣。",
      "酒偶挽屠沽，謂言等縉紳。",
      "衣而龜紫章，解而衣結鶉。",
      "扶起溝中瘠，便可席上珍。",
      "定知節義者，以故長賤貧。",
      "幡然歸首陽，不厭薇蕨新。"
    ],
    "added_time": "2026-01-03 05:35:54"
  },
  {
    "source_file": "poet.song.70000.json",
    "title": "楊村四十韻",
    "author": "李新",
    "paragraphs": [
      "欻行西山隈，茄荻風颼颼。",
      "陰巖有積雪，竟日無行輈。",
      "灘聲下層簷，寫出千古愁。",
      "斷墟燈火光，慘月神鬼謳。",
      "巇岑泣哀猿，短篠驅歸牛。",
      "頑雲籠遠嶠，退水拓新州。",
      "蟾膚纍石拳，龍影臥松樛。",
      "顧惟衰病姿，畏作魑魅儔。",
      "若有負郭田，肯抱窮年羞。",
      "昔懷截犀堅，今成繞指柔。",
      "况復僻陋地，可是英俊遊。",
      "山祠鐘送夜，水國笛横秋。",
      "薄霧晨欺鬢，斜陽獨倚樓。",
      "眸寒碧冥鴻，葉小沙際舟。",
      "漁師獵魚去，數獲惟芒鯫。",
      "射生持虎歸，熟視俱老彪。",
      "時世賤兩目，東家如寇讎。",
      "長沙卑濕國，洛陽年少留。",
      "太白竄夜郎，退之謫潮州。",
      "才大難爲庸，不死即長囚。",
      "官職雖差池，志意相夷侔。",
      "自匪遷逐客，而有遷逐憂。",
      "田塍古丈人，來爲寒士謀。",
      "胡不近長安，遠土終悠悠。",
      "回語古丈人，兩泪不能收。",
      "從古長安兒，俠氣侵雲浮。",
      "十九白如瓠，危帽鉗輕褠。",
      "奚奴扶寶带，雜遝驂驊驑。",
      "飲徹金張家，醉留驌驦裘。",
      "又恐銀瓶欹，指撝營糟丘。",
      "出閣訊花童，如何爲麥麰。",
      "已不願學孔，何時當夢周。",
      "杏韀照金龜，粉葉誇銀鈎。",
      "緩急乘一障，夜亡狄山頭。",
      "掃清玉門塵，澄澈黄河流。",
      "如彼行道人，頗有挾此籌。",
      "咀嚼蘭蘅芳，蕪蘼梗其喉。",
      "夜光有先容，白日無暗投。",
      "足錢便得已，誰卜公與侯。",
      "歸來揮囊金，飽窮泉石幽。"
    ],
    "added_time": "2026-01-03 05:35:54"
  },
  {
    "source_file": "poet.tang.38000.json",
    "title": "賀顧雲侍御府主與子弟奏官",
    "author": "杜荀鶴",
    "paragraphs": [
      "青桂朱袍不賀兄，賀兄榮是見兒榮。",
      "孝經始向堂前徹，官誥當從幕下迎。",
      "戲把藍袍包果子，嬌將竹笏惱先生。",
      "自慙亂世無知己，弟姪鞭牛傍隴耕。"
    ],
    "added_time": "2026-01-03 05:36:50"
  },
  {
    "source_file": "poet.tang.51000.json",
    "title": "過桐廬場鄭判官",
    "author": "施肩吾",
    "paragraphs": [
      "榮陽鄭君游說餘，偶因榷茗來桐廬。",
      "幽奇山水引高步，暐煜風光隨使車。",
      "算緍百萬日不虛，吏人業裏唯簿書。",
      "眼前橫製斷犀劍，心中暗轉靈蛇珠。",
      "有時退公兼退食，一尊長在朱軒側。",
      "胡商大鼻左右趍，趙妾細眉前後直。",
      "醉來引客上紅樓，面前一道桐溪流。",
      "登臨山色在掌內，指點霞光隨杖頭。",
      "東郭野人慵櫛沐，使將破履升華屋。",
      "數杯酩酊不得歸，樓中便蓋江雲宿。",
      "卻被江郎濕我衣，賴君借我貂襜歸。"
    ],
    "added_time": "2026-01-03 05:36:51"
  },
  {
    "source_file": "poet.song.57000.json",
    "title": "放言十首  其九",
    "author": "黄庭堅",
    "paragraphs": [
      "榨牀在東壁，病起繞壁行。",
      "新醅浮白蟻，渴見解朝酲。",
      "小槽垂玉筯，音響有餘清。",
      "疾風春雨作，靜夜山泉鳴。",
      "安得朱絲絃，爲我寫此聲。",
      "想知舜南風，正爾可人情。"
    ],
    "added_time": "2026-01-03 05:36:53"
  },
  {
    "source_file": "poet.tang.7000.json",
    "title": "送薛據宰涉縣",
    "author": "劉長卿",
    "paragraphs": [
      "故人河山秀，獨立風神異。",
      "人許白眉長，天姿青雲器。",
      "雄辭變文名，高價喧時議。",
      "下筆盈萬言，皆合古人意。",
      "一從負能名，數載猶卑位。",
      "寶劒誠可用，烹鮮是虛棄。",
      "昔聞在河上，高臥自無事。",
      "几案終日閑，蒲鞭使人畏。",
      "頃因歲月滿，方謝風塵吏。",
      "頌德有輿人，薦賢逢八使。",
      "棲鸞往已屈，馴雀今可嗣。",
      "此道如不移，雲霄坐應致。",
      "縣前漳水綠，郭外晉山翠。",
      "日得謝客遊，時堪陶令醉。",
      "前期今尚遠，握手空宴慰。",
      "驛路疎柳長，春城百花媚。",
      "裴回白日隱，暝色含天地。",
      "一鳥向灞陵，孤雲送行騎。",
      "夫君多述作，而我常諷味。",
      "賴有瓊瑤資，能寬別離思。",
      "槐陰覆堂殿，苔色上階砌。",
      "鳥倦自歸飛，雲閑獨空㵝。",
      "既將慕幽絕，兼欲看定慧。",
      "遇物忘世緣，還家嬾生計。",
      "無生妄已息，有妄心可制。",
      "心鏡常虛明，時人自淪翳。"
    ],
    "added_time": "2026-01-03 05:37:16"
  },
  {
    "source_file": "poet.tang.7000.json",
    "title": "夜宴洛陽程九主簿宅送楊三山人往天台尋智者禪師隱居",
    "author": "劉長卿",
    "paragraphs": [
      "東林問逋客，何處棲幽偏？",
      "滿腹萬餘卷，息機三十年。",
      "志圖良已久，鬢髮空蒼然。",
      "調嘯寄疎曠，形骸如棄捐。",
      "本家關西族，別業嵩陽田。",
      "雲臥能獨往，山棲幸周旋。",
      "垂竿不在魚，賣藥不爲錢。",
      "藜杖閑倚壁，松花常醉眠。",
      "頃辭青溪隱，來訪赤縣仙。",
      "南畝自甘賤，中朝唯愛賢。",
      "仍空世諦法，遠結天台緣。",
      "魏闕從此去，滄洲知所便。",
      "主人瓊枝秀，寵別瑤華篇。",
      "落日掃塵榻，春風吹客船。",
      "此行頗自適，物外誰能牽。",
      "弄棹白蘋裏，挂帆飛鳥邊。",
      "落潮見孤嶼，徹底觀澄漣。",
      "雁過湖上月，猿聲峰際天。",
      "羣峰趨海嶠，千里黛相連。",
      "遙倚赤城上，曈曈初日圓。",
      "昔聞智公隱，此地常安禪。",
      "千載已如夢，一燈今尚傳。",
      "雲龕閉遺影，石窟無人煙。",
      "古寺暗喬木，春崖鳴細泉。",
      "流塵既寂寞，緬想增嬋娟。",
      "山鳥怨庭樹，門人思步蓮。",
      "夷猶懷永路，悵望臨清川。",
      "漁人來夢裏，沙鷗飛眼前。",
      "獨遊豈易愜，羣動多相纏。",
      "羨爾五湖夜，往來閑扣舷。"
    ],
    "added_time": "2026-01-03 05:37:16"
  },
  {
    "source_file": "poet.song.94000.json",
    "title": "題程伯禹給事漫吾亭",
    "author": "曾幾",
    "paragraphs": [
      "漫郎専一溪，萬事俱不理。",
      "胡爲墮我相，名字出奇詭。",
      "山林軒冕歟，等是寄焉耳。",
      "程公榜亭意，道眼深照此。",
      "端居亦偶然，小出聊復爾。",
      "宣城幻事了，郤夢歸故里。",
      "結廬澄潭上，盡室清鏡裏。",
      "木陰凉夏簟，荷氣馥秋水。",
      "遥岑招不來，爲我列窗几。",
      "昔吾與今吾，念念如脱屣。",
      "心期次山外，人要安石起。",
      "公勿賦遠遊，行應去天咫。"
    ],
    "added_time": "2026-01-03 05:38:20"
  },
  {
    "source_file": "poet.song.63000.json",
    "title": "晚泊遇雪  其一",
    "author": "楊時",
    "paragraphs": [
      "向晚驚風急，飄零雪滿坰。",
      "氣升雲羃羃，天遠月冥冥。",
      "寒色終無頼，豐年漫寄聲。",
      "餔糟吾不慣，彊醉復還醒。"
    ],
    "added_time": "2026-01-03 05:38:45"
  },
  {
    "source_file": "poet.song.79000.json",
    "title": "煎甖粟湯二首  其二",
    "author": "謝薖",
    "paragraphs": [
      "松黄浮椀色蒸栗，初味餘甘如苦荼。",
      "粉粟爲湯兩奇絕，甚甘純白勝醍醐。"
    ],
    "added_time": "2026-01-03 05:38:56"
  },
  {
    "source_file": "poet.song.79000.json",
    "title": "問劉世基疾",
    "author": "謝薖",
    "paragraphs": [
      "君如寒涕懶瓉師，如何久苦造化兒。",
      "清漳嬰疾古所歎，淋雨裹飯今其誰。",
      "探囊苦乏萬金藥，歷眼疇爲三世醫。",
      "他年上疏恐不免，細君莫念眠牛衣。"
    ],
    "added_time": "2026-01-03 05:38:56"
  },
  {
    "source_file": "poet.song.79000.json",
    "title": "蔡師直畫山水研屏二首  其一",
    "author": "謝薖",
    "paragraphs": [
      "畫翁元勝斵輪扁，喻子丹青如有神。",
      "平遠還堪助詩思，故疑摩詰是前身。"
    ],
    "added_time": "2026-01-03 05:38:56"
  },
  {
    "source_file": "poet.song.79000.json",
    "title": "蔡師直畫山水研屏二首  其二",
    "author": "謝薖",
    "paragraphs": [
      "淡墨江山作小屏，碧紗煙裏護寒泓。",
      "蟾蜍寫盡看倒影，身在山陰佳處行。"
    ],
    "added_time": "2026-01-03 05:38:56"
  },
  {
    "source_file": "poet.song.79000.json",
    "title": "觀棋",
    "author": "謝薖",
    "paragraphs": [
      "客憇茂林晚，風生凉簟秋。",
      "縱横飛碎玉，勝敗决中流。",
      "北叟暫亡馬，西風還覆舟。",
      "誰能關許事，寓目且忘憂。"
    ],
    "added_time": "2026-01-03 05:38:56"
  },
  {
    "source_file": "poet.tang.14000.json",
    "title": "忝職武昌初至夏口書事獻府主相公",
    "author": "竇鞏",
    "paragraphs": [
      "白髮放橐鞬，梁王愛舊全。",
      "竹籬江畔宅，梅雨病中天。",
      "時奉登樓讌，閑脩上水船。",
      "邑人興謗易，莫遣鶴支錢。"
    ],
    "added_time": "2026-01-03 05:38:59"
  },
  {
    "source_file": "poet.song.158000.json",
    "title": "經筵講詩徹章進詩",
    "author": "樓鑰",
    "paragraphs": [
      "聖主承丕祚，于今歲幾遷。",
      "昭回光飾物，剛健位乘乾。",
      "善治新更化，當陽獨攬權。",
      "誅鉏及共鯀，擢任列閎顛。",
      "曩日方謀始，宸心最急先。",
      "未遑親政理，首務闢經筵。",
      "恭儉甘卑室，尊嚴拱細旃。",
      "晝居勤已甚，坐侍禮無前。",
      "講徹詩三百，時逢運半千。",
      "諸儒深誦說，六義極摩研。",
      "俯閲毛公傳，旁參鄭氏箋。",
      "慨尋中古意，重是素王編。",
      "舊本三千首，終存十二篇。",
      "雖遭煨燼厄，所頼詠歌全。",
      "開迹因農事，安民在井田。",
      "成功時邁酌，興業大明綿。",
      "東國思平賦，南山樂得賢。",
      "艱難由后稷，勞來美周宣。",
      "起自紹熙載，迨茲嘉定年。",
      "關雎從肇彼，殷武遂終焉。",
      "寵數傳中旨，恩光被邇聯。",
      "神文期繼踵，元祐信齊肩。",
      "內廄頒雲騎，雕鞍絢錦韉。",
      "茗分龍焙品，香拂御爐煙。",
      "衆俊咸宣力，孤生亦備員。",
      "少時曾學依，老去未忘筌。",
      "納祿誠休矣，歸耕久晏然。",
      "鋒車俄促召，梓里謂登僊。",
      "詞禁容揮翰，天官命典銓。",
      "豈知侵莫境，重得侍甘泉。",
      "朽質何能報，孱軀殆欲捐。",
      "尚思求譎諫，海嶽效塵涓。"
    ],
    "added_time": "2026-01-03 05:39:53"
  },
  {
    "source_file": "poet.tang.6000.json",
    "title": "七夕",
    "author": "崔顥",
    "paragraphs": [
      "長安城中月如練，家家此夜持針線。",
      "仙裙玉佩空自知，天上人間不相見。",
      "長信深陰夜轉幽，瑤堦金閣數螢流。",
      "班姬此夕愁無限，河漢三更看斗牛。"
    ],
    "added_time": "2026-01-03 05:40:44"
  },
  {
    "source_file": "poet.tang.5000.json",
    "title": "贈裴十迪",
    "author": "王維",
    "paragraphs": [
      "風景日夕佳，與君賦新詩。",
      "澹然望遠空，如意方支頤。",
      "春風動百草，蘭蕙生我籬。",
      "曖曖日暖閨，田家來致詞。",
      "欣欣春還臯，淡淡水生陂。",
      "桃李雖未開，荑萼滿芳枝。",
      "請君理還策，敢告將農時。"
    ],
    "added_time": "2026-01-03 05:40:45"
  },
  {
    "source_file": "poet.tang.5000.json",
    "title": "與胡居士皆病寄此詩兼示學人二首 一",
    "author": "王維",
    "paragraphs": [
      "一興微塵念，橫有朝露身。",
      "如是覩陰界，何方置我人。",
      "礙有固爲主，趣空寧捨賓。",
      "洗心詎懸解，悟道正迷津。",
      "因愛果生病，從貪始覺貧。",
      "色聲非彼妄，浮幻即吾真。",
      "四達竟何遣，萬殊安可塵。",
      "胡生但高枕，寂寞與誰鄰。",
      "戰勝不謀食，理齊甘負薪。",
      "予若未始異，詎論疎與親。"
    ],
    "added_time": "2026-01-03 05:40:45"
  },
  {
    "source_file": "poet.tang.23000.json",
    "title": "自到郡齋僅經旬日方專公務未及宴遊偷閑走筆題二十四韻兼寄常州賈舍人湖州崔郎中仍呈吳中諸客",
    "author": "白居易",
    "paragraphs": [
      "渭北離鄉客，江南守土臣。",
      "涉途初改月，入境已經旬。",
      "甲郡標天下，環封極海濱。",
      "版圖十萬戶，兵籍五千人。",
      "自顧才能少，何堪寵命頻。",
      "冒榮慙印綬，虛獎負絲綸。",
      "候病須通脈，防流要塞津。",
      "救煩無若靜，補拙莫如勤。",
      "削使科條簡，攤令賦役均。",
      "以茲爲報効，安敢不躬親。",
      "襦袴提於手，韋弦佩在紳。",
      "敢辭稱俗吏，且願活疲民。",
      "常未徵黃霸，湖猶借寇恂。",
      "媿無鐺脚政，徒忝犬牙鄰。",
      "制誥誇黃絹，詩篇占白蘋。",
      "銅符拋不得，瓊樹見無因。",
      "警寐鐘傳夜，催衙鼓報晨。",
      "唯知對胥吏，未暇接親賓。",
      "色變雲迎夏，聲殘鳥過春。",
      "麥風非逐扇，梅[雨]異隨輪。",
      "武寺山如故，王樓月自新。",
      "池塘閑長草，絲竹廢生塵。",
      "暑遣燒神酎，晴教曬舞茵。",
      "待還公事了，亦擬樂吾身。"
    ],
    "added_time": "2026-01-03 05:40:54"
  },
  {
    "source_file": "poet.song.54000.json",
    "title": "仙居寺",
    "author": "毛沂",
    "paragraphs": [
      "肉山六月火雲蒸，渴想滹沱一片冰。",
      "回首家山林下寺，水簾深處定中僧。"
    ],
    "added_time": "2026-01-03 05:41:19"
  },
  {
    "source_file": "poet.song.54000.json",
    "title": "呈東坡",
    "author": "何恭",
    "paragraphs": [
      "昔日歐陽心獨苦，搜羅天下文中虎。",
      "未逢賈馬嗟誰有，崑體文章正旁午。",
      "一得眉山老翁語，始愜平生好奇古。",
      "騫騰鸞鳳螭虬侶，錦繡腎腸終日吐。",
      "眉山跨馬挾雙龍，迤邐斜欹劍閣東。",
      "一息萬里先羣雄，是日魯酒歸醇醲。",
      "仁廟當朝起數公，四時閶闔來清風。",
      "眉山秉筆摩蒼穹，稽首獻議何雍容。",
      "是時慶曆垂嘉祐，東省西垣半耆舊。",
      "一代偉人爭入彀，大開黄閣咸虛受。",
      "公時脫穎眉山後，歆向機雲同一奏。",
      "建安數子空鳴脰，集賢學士皆籠袖。",
      "玉人發馬下天階，華蓋星邊捧詔來。",
      "天子延英不浪開，爲公此日深徘徊。",
      "金吾侍側天顔低，上列四輔前三台。",
      "相與疇咨將相材，飄然八駿先龍媒。",
      "西京應制十八九，晁董褎然爲舉首。",
      "此輩昂藏希世有，劉蕡又作蛟龍吼。",
      "觀公舉勸新人手，玉壺破碎珠囊剖。",
      "許國誠心仍貫斗，識者談之不容口。",
      "天公一見列詩曹，指揮姮娥供兔毫。",
      "公歌數闕風刁刁，若耶溪上皆停橈。",
      "郢客擲筆不敢操，楚人往往收離騷。",
      "李杜藩牆不甚牢，李白脫却錦繡袍。",
      "東風顛入五湖裏，萬籟聲聲酷龍耳。",
      "河伯江妃愁欲死，只恐公來搜見底。",
      "南登灞岸將何以，直節壯懷聊自倚。",
      "養得身長數千里，天地一夜風雷起。",
      "官家內相能幾人，幾人到此陪經綸。",
      "天語叮嚀下降頻，金蓮燭畔窺龍鱗。",
      "日曝花磚暖繡裀，鐶金珮玉何申申。",
      "姮娥喚作真麒麟，焉知韓李非前身。",
      "龍樓漏箭銅壺挹，隠約六街騶唱入。",
      "傳宣使者翻然集，月題控馬天門立。",
      "錦箋瓊管尚書給，九韶忽然如俯拾。",
      "宸恩四海周流及，武帝王封乃平揖。",
      "我宋修文偃武初，詞林翰苑森扶疏。",
      "竇儀陶穀端何如，峨冠曳履承明廬。",
      "草昧功名向武夫，討論潤色姑徐徐。",
      "剪夷五代尊圖書，墨客稍稍躋天衢。",
      "中間作者相踵武，請試從頭爲君語。",
      "真宗皇帝親神宇，楊億風流玉堂處。",
      "傾金注瓦橫罇俎，大笑哄堂任豪舉。",
      "逡巡百尺江南楮，密掃煤烟驟如雨。",
      "六一超然又不同，陳言萬紙一洗空。",
      "晉宋齊梁不待攻，兩漢直抵元和中。",
      "龍驤鳳舉扶桑中，五采射日吞長虹。",
      "滿堂玉磬諧金鐘，紛然和者如笙鏞。",
      "木鐸可憐聲獨悄，一振鏗然須大老。",
      "伊說數公無處討，蕭曹丙魏規模小。",
      "馬遷班固工品藻，出處行藏何太少。",
      "升沉將相王侯了，經天緯地憑誰好。",
      "信知風采古爲多，堯舜文章煥若何。",
      "東作西成南已訛，真人更集滿東坡。",
      "夷夔禮樂俄森羅，黼黻郊廟金盤陀。",
      "羽毛率舞呈天和，高陽才子前賡歌。",
      "君哉頷首一俞爾，執簡抽毫無及矣。",
      "周公整頓乾坤已，開闔明堂復如此。",
      "從頭製作軒轅始，海獸山禽咸獻美。",
      "衮冕分明圭玉侈，六代光華藹天子。",
      "日月星辰繢九天，蟲魚草木續山川。",
      "羣聖文章想亦然，百家妙理何周旋。",
      "離離黍稷春風前，東周一去追無緣。",
      "帝德王功只僅傳，廟堂急管催繁弦。",
      "巍哉孔子尊如帝，矯矯孟軻天莫制。",
      "斯文其喪今何在，鄒魯邈然安可再。",
      "揚雄力寡知無奈，天祿校讎真末計。",
      "江海悠悠百川逝，回首相望幾千載。",
      "熙寧天子憫斯文，展轉搜揚到海垠。",
      "丞相王公舉趾尊，委蛇二老西來賓。",
      "咀嚼六經如八珍，補葺東魯鋤西秦。",
      "天子資之又日新，八風自轉成天鈞。",
      "頃從孟子驅楊墨，他日淫詞又榛棘。",
      "豐鎬荒凉天空碧，中庸一路幾充塞。",
      "金陵爲此深求直，二十年來人稍識。",
      "求之左右逢星極，內聖外王真準的。",
      "古人效學豐文斯，堂陛之間意已移。",
      "彝何虎蜼尊何犧，云何簠簋加靈龜。",
      "不然制作知無時，反魯詩書一貫之。",
      "明明古訓識者誰，百家效語如嬰兒。",
      "蝌蚪六書藏屋壁，豈比鍾王論筆蹟。",
      "會通意象如作易，不假語言含妙德。",
      "倘從對偶音聲覓，洙泗文章少平仄。",
      "解到雕蟲童子識，斯人稍得揚雄力。",
      "熙寧論撰亦何慚，況把先儒衆說參。",
      "舉世傳經作指南，辟雍泮水堆牙籤。",
      "或者囂然痛欲殲，安得諸儒口遂鉗。",
      "聖主賢王實詢僉，公當一語令師嚴。",
      "翻思偃蹇熙寧末，苦信古書由世拙。",
      "金陵戶外履成列，稱衡一刺終漫滅。",
      "彷彿五經無二說，堂堂萬里星中月。",
      "欲論西漢誰優劣，忽若吟蟬風脰咽。",
      "邊韶性懶讀書頑，病甚相如下筆慳。",
      "敢望言如霧豹斑，擔簦負笈徒間關。",
      "沂水春來粗解顔，浴沂童子彌春灣。",
      "先哲如龍尚許攀，鼓琴從之豈浪閒。",
      "可憐道德共耕獵，何苦侯門俟彈鋏。",
      "不挾而來聊自愜，栩然夢爾爲蝴蝶。",
      "飲中數子劉伶俠，江外主人張翰攝。",
      "短船下水輕仍捷，落帆解舵吳山脅。"
    ],
    "added_time": "2026-01-03 05:41:19"
  },
  {
    "source_file": "poet.song.54000.json",
    "title": "猿嶠",
    "author": "傅翼",
    "paragraphs": [
      "參差茅屋带村烟，驛路崎嶇石岸邊。",
      "風物盡成三谷景，溪山分斷七閩天。",
      "夜猿乘月悲霜樹，秋石和雲瀉澗泉。",
      "謝守來遊幾千載，何人能爲續佳篇。"
    ],
    "added_time": "2026-01-03 05:41:19"
  },
  {
    "source_file": "poet.song.54000.json",
    "title": "福山寺",
    "author": "傅翼",
    "paragraphs": [
      "隠隠晴空露翠微，也知深處有禪扉。",
      "幾回待入烟霞去，只恐烟霞不放歸。"
    ],
    "added_time": "2026-01-03 05:41:19"
  },
  {
    "source_file": "poet.song.54000.json",
    "title": "句",
    "author": "傅翼",
    "paragraphs": [
      "寂寞不勝情。"
    ],
    "added_time": "2026-01-03 05:41:19"
  },
  {
    "source_file": "poet.song.94000.json",
    "title": "董令升舍人朋溪圖趙祖文筆也",
    "author": "曾幾",
    "paragraphs": [
      "谷風不須歌，朋友道缺絕。",
      "請歌伐木詩，歌罷聽吾說。",
      "漢朝儒宗系，今代侍臣傑。",
      "甘泉久論思，陽羡小休歇。",
      "郊園谷幽幽，喬木覆清樾。",
      "百禽鳴其間，相喚極可悦。",
      "坐令公感慨，朋好苦難結。",
      "不如侶荆溪，迥與世情别。",
      "淡乎若無味，了不見凉熱。",
      "是以樂從之，諸峰况羅列。",
      "趙侯有能事，短紙藏曲折。",
      "更作陶淵眀，飄颻弄明月。"
    ],
    "added_time": "2026-01-03 05:41:23"
  },
  {
    "source_file": "poet.song.9000.json",
    "title": "送清漳護戎王中立",
    "author": "胡宿",
    "paragraphs": [
      "賦別匆匆涕泫然，七閩封堠接蠻煙。",
      "山長水遠知何處，花落鶑啼又幾年。",
      "顧我青衫隨吏牒，惜兄華髮事戎旃。",
      "風波世路相逢少，腸斷東歸下瀨船。"
    ],
    "added_time": "2026-01-03 05:42:08"
  },
  {
    "source_file": "poet.tang.23000.json",
    "title": "池上早秋",
    "author": "白居易",
    "paragraphs": [
      "荷芰綠參差，新秋水滿池。",
      "早涼生北檻，殘照下東籬。",
      "露飽蟬聲嬾，風乾柳意衰。",
      "過潘二十歲，何必更愁悲。"
    ],
    "added_time": "2026-01-03 05:43:17"
  },
  {
    "source_file": "poet.tang.41000.json",
    "title": "喜春雨有寄",
    "author": "李中",
    "paragraphs": [
      "青春終日雨，公子莫思晴。",
      "任阻西園會，且觀南畝耕。",
      "最憐滋壠麥，不恨濕林鶯。",
      "父老應相賀，豐年兆已成。"
    ],
    "added_time": "2026-01-03 05:43:52"
  },
  {
    "source_file": "poet.tang.15000.json",
    "title": "送馬尊師",
    "author": "李端",
    "paragraphs": [
      "南入商山松路深，石牀溪水晝陰陰。",
      "雲中採藥隨青節，洞裏耕田映綠林。",
      "直上煙霞空舉手，迴經丘壠自傷心。",
      "武陵花木應長在，願與漁人更一尋。"
    ],
    "added_time": "2026-01-03 05:43:53"
  },
  {
    "source_file": "poet.song.57000.json",
    "title": "再和公擇舅氏雜言",
    "author": "黄庭堅",
    "paragraphs": [
      "外家有金玉，我躬之道術。",
      "有衣食我家之德心，使我蟬蛻俗學之市，烏哺仁人之林。",
      "養生事親汔師古，炊玉爨桂能至今。",
      "歲暮三十裘，食口三百指。",
      "寒不緝江南之落毛，饑不拾狙公之橡子。",
      "平生荆雞化黄鵠，今日江鷗作樊雉。",
      "人言無忌似牢之，挽入書林覷文字。",
      "更蒙著鞭翰墨場，贈研水蒼珪玉方。",
      "蓬門繫馬晚色浄，茅簷垂虹秋氣凉。",
      "湔拂垢面生寒光，漢隸書呂規其陽。",
      "呂翁之冶與天通，不但澄埿燒鉛黄。",
      "初疑蠻溪水中骨，不見鸜鵒目突兀。",
      "但見受墨無聲松花發，頗似龍尾琢紫煙。",
      "不見羅縠紋粼粼，但見含墨不泄如寒淵。",
      "往在海瀕時，晨夕親几杖。",
      "恪居有官次，遣吏問無恙。",
      "撫摩寶泓置道山，鬰鬰秀氣似舅眉宇間。",
      "其重可以回進躁之首，其溫可以解橫逆之顔。",
      "烏虖端是萬乘器，紅絲潭石之際知才難。"
    ],
    "added_time": "2026-01-03 05:44:08"
  },
  {
    "source_file": "poet.song.158000.json",
    "title": "謝雷季仲樞密惠社餠",
    "author": "樓鑰",
    "paragraphs": [
      "寵分餠卷荷深情，割肉烹鮮不厭精。",
      "潭府始知嚴社祭，衰門又得詫侯鯖。",
      "洗杯用薦逡巡酒，下箸如餐谷董羹。",
      "回首枌榆未能去，欲隨秋燕問歸程。"
    ],
    "added_time": "2026-01-03 05:44:13"
  },
  {
    "source_file": "poet.song.87000.json",
    "title": "登北高峰一首",
    "author": "周紫芝",
    "paragraphs": [
      "鼓楫去故里，攜孥客東吳。",
      "湖山森照耀，魚鳥相嬉娛。",
      "舉目見兩高，欲上徒嗟吁。",
      "人言不可往，無路登雲衢。",
      "盡力賈餘勇，遂復酬宿逋。",
      "白鳥入蒼煙，滅没在太虚。",
      "曉日沸晹谷，萬川納歸墟。",
      "海門豁中開，怒濤喧朝晡。",
      "盡注百丈江，拱揖朝伍胥。",
      "銀湖大如許，僅可方覆盂。",
      "諸峰如培塿，瑣細不足圖。",
      "寸眸一俯仰，八極無遺餘。",
      "苐恨蒼凉日，悠悠迫懸車。",
      "臨風一悵惘，言旋戒危塗。"
    ],
    "added_time": "2026-01-03 05:44:13"
  },
  {
    "source_file": "poet.tang.21000.json",
    "title": "早春登龍山靜勝寺時非休澣司空特許是行因贈幕中諸公",
    "author": "元稹",
    "paragraphs": [
      "謝傅知憐景氣新，許尋高寺望江春。",
      "龍文遠水吞平岸，羊角輕風旋細塵。",
      "山茗粉含鷹觜嫩，海榴紅綻錦窼勻。",
      "歸來笑問諸從事，占得閑行有幾人。"
    ],
    "added_time": "2026-01-03 05:44:36"
  },
  {
    "source_file": "poet.song.9000.json",
    "title": "和邃卿館中晚入",
    "author": "胡宿",
    "paragraphs": [
      "銅狄嚴扉大帝家，雨回天氣湛春華。",
      "牆頭落景半規日，樓外餘暉幾疊霞。",
      "風近天淵聞鬭鴨，煙開宮樹見棲鴉。",
      "端門漏密長廓靜，時見香英墜砌花。"
    ],
    "added_time": "2026-01-03 05:44:37"
  },
  {
    "source_file": "poet.song.94000.json",
    "title": "晁侍郎折贈芍藥三種",
    "author": "曾幾",
    "paragraphs": [
      "室空無侍者，終日延白光。",
      "今夕果何夕，粲者忽在旁。",
      "得非散花天，來試鐵石腸。",
      "非羅復非綺，何物爲衣裳。",
      "或濃若猩血，或淺若鵝黄。",
      "或如淡臙脂，薫以百和香。",
      "竟不可意解，發書問何祥。",
      "乃知延閣老，買得從維揚。",
      "自不耐渠惱，幽懷可禁當。",
      "牢辭又不敢，熟視徒彷徨。",
      "吾聞諸古人，物美應獻王。",
      "呼兒燎沈水，持以供虛皇。"
    ],
    "added_time": "2026-01-03 05:45:14"
  },
  {
    "source_file": "poet.tang.38000.json",
    "title": "閑居書事",
    "author": "杜荀鶴",
    "paragraphs": [
      "竹門茅屋帶村居，數畝生涯自有餘。",
      "鬢白祗應秋鍊句，眼昏多爲夜抄書。",
      "鴈驚風浦漁燈動，猿叫霜林橡實疎。",
      "待得功成即西去，時清不問命何如。"
    ],
    "added_time": "2026-01-03 05:45:23"
  },
  {
    "source_file": "poet.song.86000.json",
    "title": "卞公祠",
    "author": "周紫芝",
    "paragraphs": [
      "卞公古剛者，直莭不可挫。",
      "巖巖六龍子，矯矯中興佐。",
      "可憐謝幼輿，梭飛齒還墮。",
      "志懐不事事，見面輒欲唾。",
      "非關執鄙吝，要欲激疲愞。",
      "茂弘豈駑駘，廟社因遷播。",
      "維公抗劇賊，嬰此不測禍。",
      "平生忠義氣，臨絕不自奈。",
      "憤心握兩拳，爪甲穿掌過。",
      "英風渺何之，末路悲坎軻。",
      "高堂風入帷，壞壁塵生坐。",
      "清魂不可招，聊爲歌楚些。"
    ],
    "added_time": "2026-01-03 05:45:44"
  },
  {
    "source_file": "poet.tang.52000.json",
    "title": "奉贈賀郎詩一首",
    "author": "高適",
    "paragraphs": [
      "報[賀]（駕）郎，莫潛藏。",
      "障門終不免，何用漫思量。",
      "清酒濃如雞，臛㹠與白羊。",
      "不論空蒜酢，兼要好椒薑。",
      "姑娣能無語，多言有侍娘。",
      "不知何日辦，急共婦平章。",
      "如其意不決，請問阿耶孃。",
      "（見伯二九七六卷）（按：原卷連錄四首詩，不署作者。",
      "前三首爲《自薊北歸》、《宴別郭尚書》、《題李別駕壁》〖原卷缺題〗皆高適作，疑此詩亦爲其所作。",
      "）。"
    ],
    "added_time": "2026-01-03 05:46:27"
  },
  {
    "source_file": "poet.tang.49000.json",
    "title": "臘月中遊發生洞裴回之際見雙白蝙蝠三飛洞門時多異之同爲口號",
    "author": "韋洪",
    "paragraphs": [
      "欲驗發生洞，先開冰雪行。",
      "窺臨見二翼，色素飛無聲。",
      "狀類白蝙蝠，幽感騰化精。",
      "應知五馬來，啓蟄迎春榮。",
      "露冕□之久，鳴騶還慰情。"
    ],
    "added_time": "2026-01-03 05:46:41"
  },
  {
    "source_file": "poet.tang.49000.json",
    "title": "蜀中經蠻後寄陶雍",
    "author": "馬乂",
    "paragraphs": [
      "酋馬渡瀘水，北來如鳥輕。",
      "幾年期鳳闕，一日破龜城。",
      "此地有征戰，誰家無死生。",
      "人悲還舊里，鳥喜下空營。",
      "弟姪意初定，交朋心尚驚。",
      "自從經難後，吟苦似猨聲。"
    ],
    "added_time": "2026-01-03 05:46:41"
  },
  {
    "source_file": "poet.tang.49000.json",
    "title": "沖佑觀",
    "author": "張紹",
    "paragraphs": [
      "大始未形，混沌無際。",
      "上下開運，乾坤定位。",
      "日月麗天，山川鎮地。",
      "萬彙猶屯，三才始備。",
      "肇有神化，初生蒸民。",
      "上惟立德，下無疎親。",
      "皇風蕩蕩，黔首淳淳。",
      "天下有道，誰非聖人。",
      "開源嗜慾，澆漓俗盛。",
      "賢者避世，真人華命。",
      "八極神鄉，十州異境。",
      "翠阜丹丘，潛伏靈聖。",
      "惟彼武夷，實曰洞天。",
      "峰巒黛染，巖岫霞鮮。",
      "金房玉室，羽蓋雲軿。",
      "葬日風雨，會有神仙。",
      "國步多艱，皇綱中絕。",
      "四海九州，瓜分幅裂。",
      "稔禍陬隅，阻兵甌越。",
      "寂寞玄風，荒涼絳闕。",
      "赫赫烈祖，再造丕基。",
      "拱揖高讓，神人樂推。",
      "明明我后，允協昌基。",
      "功崇下武，德茂重熙。",
      "睿哲英斷，雄畧神智。",
      "拓土開疆，經天緯地。",
      "五嶺來庭，三湘清徹。",
      "四海震威，羣生懷惠。",
      "猶勞宵旰，猶混馬車。",
      "貪狼俟靜，害焉方除。",
      "淹留駿馭，想像鶉居。",
      "心懸真洞，夢到華胥。",
      "乃眷名山，追惟聖跡。",
      "內庫頒金，元侯奉職。",
      "三境求規，五靈取則。",
      "跨谷彌岡，張霄架極。",
      "珠宮寶殿，璇臺玉堂。",
      "鳳翔高甍，龍轉迴廊。",
      "錯落金碧，玲瓏璧璫。",
      "雲生林楚，雷繞藩牆。",
      "七聖斯嚴，三君如在。",
      "八景靈[輿]，九華神蓋。",
      "清霄莫胥，明霜匪對。",
      "彷彿壺中，依稀物外。",
      "衆真之宇，擬之無倫。",
      "會僊之類，名之惟新。",
      "高峰爲壑，區谷成坰。",
      "皇獻頌聲，永絕淄磷。"
    ],
    "added_time": "2026-01-03 05:46:41"
  },
  {
    "source_file": "poet.tang.49000.json",
    "title": "徹雲澗",
    "author": "鄭露",
    "paragraphs": [
      "延綿不可窮，寒光徹雲際。",
      "落石早雷鳴，濺空春雨細。"
    ],
    "added_time": "2026-01-03 05:46:41"
  },
  {
    "source_file": "poet.tang.49000.json",
    "title": "秋氣尚高涼",
    "author": "林披",
    "paragraphs": [
      "秋氣尚高涼，寒笛吹萬木。",
      "故人入我庭，相照不出屋。",
      "[山]川雖遠觀，高懷不能掬。"
    ],
    "added_time": "2026-01-03 05:46:41"
  },
  {
    "source_file": "poet.song.158000.json",
    "title": "肆赦小雨",
    "author": "樓鑰",
    "paragraphs": [
      "端門宣赦樂歡然，膏澤還應降九天。",
      "始覺耳邊鳴摵摵，漸看笏上溜涓涓。",
      "我班金闕雞竿側，君侍玉皇香案前。",
      "雨立固知同陛楯，一言猶幸頼優旃。"
    ],
    "added_time": "2026-01-03 05:46:41"
  },
  {
    "source_file": "poet.song.60000.json",
    "title": "吳江舟中作",
    "author": "米芾",
    "paragraphs": [
      "昨風起西北，萬艘皆乘便。",
      "今風轉而東，我舟十五縴。",
      "力乏更雇夫，百金尚嫌賤。",
      "船工怒鬭語，夫坐視而怨。",
      "添槔亦復車，黄膠生口嚥。",
      "河泥若祐夫，粘底更不轉。",
      "添金工不怒，意滿怨亦散。",
      "一曳如風車，叫啖如臨戰。",
      "傍觀鶑竇湖，渺渺無涯岸。",
      "一滴不可汲，況彼西江遠。",
      "萬事須乘時，汝來一何晚。"
    ],
    "added_time": "2026-01-03 05:46:45"
  },
  {
    "source_file": "poet.song.78000.json",
    "title": "次韻良器真意亭探韻",
    "author": "葛勝仲",
    "paragraphs": [
      "我愛陶淵明，脫穎深天機。",
      "叢菊遶荒徑，五柳搖幽扉。",
      "生逢卯金興，典午勢已非。",
      "著書但甲子，歲晚頻歔欷。",
      "仕宦聊復爾，樽酒真焉依。",
      "南畝猶種秫，西山同採薇。",
      "浩歌歸去來，熹微恨晨暉。",
      "迷途往莫諫，今是庶可幾。",
      "蓄琴但取意，不施絃與徽。",
      "觀其四八目，賢喆在所希。",
      "出處固有意，夫豈輕行違。",
      "誰云憚束带，辭榮俄拂衣。",
      "念彼同産人，撫視因遄歸。",
      "平生共志趣，但有一翟妃。",
      "少陵罪責子，頗謂達道非。",
      "右丞鄙乞食，更以人我譏。",
      "乃知第一流，尚此知音稀。",
      "妙詩發天奥，流轉同衡璣。",
      "自謂處人境，喧無車馬騑。",
      "心與塵事遠，地偏堪遁肥。",
      "東籬秋色晚，悠然望翠微。",
      "真意不可辨，佳氣隨鳥飛。",
      "詩辭向千載，凛凛猶光輝。",
      "我生但睎驥，望之有等威。",
      "行懷斜川游，坐想栗里磯。",
      "九原不可作，築亭傍崔嵬。",
      "獨取詩句名，櫩宇殊飛翬。",
      "巖谷有杳靄，花卉無紛菲。",
      "修篁寒逼人，坐如霜雪飛。",
      "諸公賞清致，野服馳韉鞿。",
      "經丘復尋壑，不憚歷嶮崎。",
      "壺觴更命釂，藻翰各一揮。",
      "高談破滯論，妙處端解圍。",
      "食冷或屢暖，哦詩寧忍饑。",
      "褒假猥見及，責善非所祈。",
      "願以靖節語，佩之如絃韋。"
    ],
    "added_time": "2026-01-03 05:47:09"
  },
  {
    "source_file": "poet.song.78000.json",
    "title": "送寧守罷任赴闕四首  其三",
    "author": "葛勝仲",
    "paragraphs": [
      "陽城拙催科，賈誼困遷謫。",
      "騎曹呼馬曹，罰滿何止百。",
      "一笑爲闊略，坐免投此幘。",
      "鈴齋父黨尊，均禮不賜隔。",
      "人疑典午公，豈嘗有此客。",
      "連年三露章，慰薦飛絡繹。",
      "自慚骨相屯，顧使議見格。",
      "途窮窘論報，紙札謾搖擘。"
    ],
    "added_time": "2026-01-03 05:47:09"
  },
  {
    "source_file": "poet.song.47000.json",
    "title": "黄左丞席上作",
    "author": "釋仲殊",
    "paragraphs": [
      "瑞麟香暖玉芙蓉，畫蠟凝輝到曉紅。",
      "數點漏移衙仗北，一番雨滴甲樓東。",
      "夢遊黄闕鸞巢外，身卧彤幃虎帳中。",
      "報道譙門初日上，起來簾幕杏花風。"
    ],
    "added_time": "2026-01-03 05:47:27"
  },
  {
    "source_file": "poet.tang.7000.json",
    "title": "青溪口送人歸岳州",
    "author": "劉長卿",
    "paragraphs": [
      "洞庭何處鴈南飛，江菼蒼蒼客去稀。",
      "帆帶夕陽千里沒，天連秋水一人歸。",
      "黃花裛露開沙岸，白鳥銜魚上釣磯。",
      "岐路相逢無可贈，老年空有淚霑衣。"
    ],
    "added_time": "2026-01-03 05:47:30"
  },
  {
    "source_file": "poet.song.63000.json",
    "title": "潁昌西湖泛舟  其一",
    "author": "楊時",
    "paragraphs": [
      "扁舟乘興漫追尋，路轉河回入柳陰。",
      "拂面落花春事盡，避人幽鳥野情深。",
      "慚無健思供吟筆，頼有寒光映客心。",
      "日暮倚風歸棹急，一鈎新月掛瑶岑。"
    ],
    "added_time": "2026-01-03 05:47:44"
  },
  {
    "source_file": "poet.tang.51000.json",
    "title": "賀州思九疑作",
    "author": "李郃",
    "paragraphs": [
      "我世家九疑，山在宅之陽。",
      "林業倚虛壁，峭拔絕坤方。",
      "卓植斗杓南，序列儼成行。",
      "煙嵐緲相接，午影常中堂。",
      "去留如有期，勝覽誇新妝。",
      "少懷不羈思，那能繫空桑？",
      "對此疑山高，目懸幾成尩。",
      "飄風微我蕩，此興頎然長。",
      "幸隨長者車，身便神亦爽。",
      "詎仍手中扶，扶搖上翱翔。",
      "雲開躋巒頂，萬丈誠孤亢。",
      "俯瞷總羣植，纖纖若毫芒。",
      "上與舉汗漫期，倒景徹罔浪。",
      "璇璣盤胸次，燦爛皆文章。",
      "清風時掀髯，世慮渾相忘。",
      "伸手叩元關，閶闔鳴金琅。",
      "九垓若可極，縱身托穹蒼。",
      "四眺憑空忽，興盡思弓藏。",
      "翩然下其肩，稽首來帝旁。",
      "有嚴淑多士，登戶皆賢良。",
      "探懷攄忠藎，吾亦傾吾囊。",
      "鋒鋩避英銳，鉛槧費揮張。",
      "臚傳動天閽，颜厚何可當。",
      "騰章控多遜，遺珠映奎光。",
      "蔽賢吾焉敢，亦將勵名芳。",
      "維皇怒斯赫，投檄幷炎荒。",
      "悵望九峯雲，母遠在蓮塘。",
      "夜分緝餘緒，旦期裨袞裳。",
      "美人弗可見，此心中忙忙。",
      "朝哦甑巓松，夕把流霞觴。",
      "何上層解羈紲，量移慰悽愴。",
      "媸作盧敖遊，願爲曼倩狂。",
      "長揖別臨賀，策馬指延唐。",
      "時攜二三子，葺彼山阿房。",
      "莧莧迹其故，餘復奚所望。"
    ],
    "added_time": "2026-01-03 05:47:45"
  },
  {
    "source_file": "poet.song.9000.json",
    "title": "寄子高秦州從事",
    "author": "胡宿",
    "paragraphs": [
      "雪裏詩筒至自秦，仲宣佳句樂從軍。",
      "谷鶑漸喜遷高處，塞雁猶嗟失故羣。",
      "北闕舊遊孤似月，西州迴望遠如雲。",
      "一枝春色無由寄，手弄梅花却自薰。"
    ],
    "added_time": "2026-01-03 05:48:02"
  },
  {
    "source_file": "poet.tang.23000.json",
    "title": "西樓喜雪命宴",
    "author": "白居易",
    "paragraphs": [
      "宿雲黃慘澹，曉雪白飄颻。",
      "散麪遮槐市，堆花壓柳橋。",
      "四郊鋪縞素，萬室甃瓊瑤。",
      "銀榼攜桑落，金爐上麗譙。",
      "光迎舞妓動，寒近醉人銷。",
      "歌樂雖盈耳，慙無五袴謠。"
    ],
    "added_time": "2026-01-03 05:48:36"
  },
  {
    "source_file": "poet.tang.38000.json",
    "title": "送僧赴黃山沐湯泉兼參禪宗長老",
    "author": "杜荀鶴",
    "paragraphs": [
      "聞有湯泉獨去尋，一缾一鉢一無金。",
      "不愁亂世兵相害，却喜寒山路入深。",
      "野老禱神鴉噪廟，獵人衝雪鹿驚林。",
      "患身是幻逢禪主，水洗皮膚語洗心。"
    ],
    "added_time": "2026-01-03 05:48:38"
  },
  {
    "source_file": "poet.tang.31000.json",
    "title": "寄令狐綯相公",
    "author": "賈島",
    "paragraphs": [
      "驢駿勝羸馬，東川路匪賒。",
      "一緘論賈誼，三蜀寄嚴家。",
      "澄徹霜江水，分明露石沙。",
      "話言聲及政，棧閣谷離斜。",
      "自著衣偏暖，誰憂雪六花。",
      "裹裳留闊襆，防患與通茶。",
      "山館中宵起，星河殘月華。",
      "雙僮前日雇，數口向天涯。",
      "良樂知騏驥，張雷驗鏌鋣。",
      "謙光賢將相，別紙聖龍蛇。",
      "豈有斯言玷，應無白璧瑕。",
      "不妨圓魄裏，人亦指蝦蟇。"
    ],
    "added_time": "2026-01-03 05:48:40"
  },
  {
    "source_file": "poet.song.84000.json",
    "title": "送向宣卿赴朱相公參議",
    "author": "王庭珪",
    "paragraphs": [
      "旄頭彗天天狗墮，一日中原作奇禍。",
      "金竿突繞都城光，鐡馬横嘶御街過。",
      "邇來十年不解兵，盗賊軍書急星火。",
      "將軍藩身養脇疽，帝命相公期必破。",
      "指揮貔虎下天來，奮臂一呼皆袒左。",
      "相公元是帝股肱，提師辟士收豪英。",
      "君才累試當劇郡，羣兇落膽知威名。",
      "麾下傳聞有飛將，一箭曾射欃槍星。",
      "公謀豈止當十萬，要挽天河洗甲兵。",
      "君不見河陽軍烏重胤，參謀初拔温處士。",
      "遂令冀北馬羣空，石洪亦自河南至。",
      "又不見裴晉公取淮西，幕下正用韓退之。",
      "乃能夜縳吳元濟，至今留得平淮碑。",
      "如今相公開幕府，豈减烏公與裴度。",
      "席卷江湖波浪清，貂鼎勳庸歸自取。"
    ],
    "added_time": "2026-01-03 05:49:10"
  },
  {
    "source_file": "poet.tang.20000.json",
    "title": "昌谷北園新笋四首 三",
    "author": "李賀",
    "paragraphs": [
      "家泉石眼兩三莖，曉看陰根紫脈生。",
      "今年水曲春沙上，笛管新篁拔玉青。"
    ],
    "added_time": "2026-01-03 05:49:36"
  },
  {
    "source_file": "poet.tang.20000.json",
    "title": "昌谷北園新笋四首 四",
    "author": "李賀",
    "paragraphs": [
      "古竹老梢惹碧雲，茂陵歸臥歎清貧。",
      "風吹千畝迎雨嘯，鳥重一枝入酒尊。"
    ],
    "added_time": "2026-01-03 05:49:36"
  },
  {
    "source_file": "poet.tang.20000.json",
    "title": "惱公",
    "author": "李賀",
    "paragraphs": [
      "宋玉愁空斷，嬌饒粉自紅。",
      "歌聲春草露，門掩杏花叢。",
      "注口櫻桃小，添眉桂葉濃。",
      "曉奩妝秀靨，夜帳減香筒。",
      "鈿鏡飛孤鵲，江圖畫水葓。",
      "陂陀梳碧鳳，腰褭帶金蟲。",
      "杜若含清露，河蒲聚紫茸。",
      "月分蛾黛破，花合靨朱融。",
      "髮重疑盤霧，腰輕乍倚風。",
      "密書題荳蔲，隱語笑芙蓉。",
      "莫鎖茱萸匣，休開翡翠籠。",
      "弄珠驚漢燕，燒蜜引胡蜂。",
      "醉纈拋紅網，單羅挂綠蒙。",
      "數錢教姹女，買藥問巴賨。",
      "勻臉安斜雁，移燈想夢熊。",
      "腸攢非束竹，胘急是張弓。",
      "晚樹迷新蝶，殘蜺憶斷虹。",
      "古時填渤澥，今日鑿崆峒。",
      "繡沓褰長幔，羅裙結短封。",
      "心搖如舞鶴，骨出似飛龍。",
      "井檻淋清漆，門鋪綴白銅。",
      "隈花開兔徑，向壁印狐蹤。",
      "玳瑁釘簾薄，琉璃疊扇烘。",
      "象牀緣素柏，瑤席卷香葱。",
      "細管吟朝幌，芳醪落夜楓。",
      "宜男生楚巷，梔子發金墉。",
      "龜甲開屏澀，鵝毛滲墨濃。",
      "黃庭留衛瓘，綠樹養韓馮。",
      "雞唱星懸柳，鵶啼露滴桐。",
      "黃娥初出座，寵妹始相從。",
      "蠟淚垂蘭燼，秋蕪掃綺櫳。",
      "吹笙翻舊引，沽酒待新豐。",
      "短珮愁填粟，長弦怨削菘。",
      "曲池眠乳鴨，小閣睡娃僮。",
      "褥縫篸雙線，鉤縚辮五總。",
      "蜀煙飛重錦，峽雨濺輕容。",
      "拂鏡羞溫嶠，薰衣避賈充。",
      "魚生玉藕下，人在石蓮中。",
      "含水彎蛾翠，登樓選馬鬉。",
      "使君居曲陌，園令住臨邛。",
      "桂火流蘇暖，金爐細炷通。",
      "春遲王子態，鶯囀謝娘慵。",
      "玉漏三星曙，銅街五馬逢。",
      "犀株防膽怯，銀液鎮心忪。",
      "跳脫看年命，琵琶道吉凶。",
      "王時應七夕，夫位在三宮。",
      "無力塗雲母，多方帶藥翁。",
      "符因青鳥送，囊用絳紗縫。",
      "漢苑尋官柳，河橋閡禁鐘。",
      "月明中婦覺，應笑畫堂空。"
    ],
    "added_time": "2026-01-03 05:49:36"
  },
  {
    "source_file": "poet.tang.20000.json",
    "title": "感諷五首 一",
    "author": "李賀",
    "paragraphs": [
      "合浦無明珠，龍洲無木奴。",
      "足知造化力，不給使君須。",
      "越婦未織作，吳蠶始蠕蠕。",
      "縣官騎馬來，獰色虬紫鬚。",
      "懷中一方板，板上數行書。",
      "不因使君怒，焉得詣爾廬。",
      "越婦拜縣官，桑牙今尚小。",
      "會待春日晏，絲車方擲掉。",
      "越婦通言語，小姑具黃粱。",
      "縣官踏飡去，簿吏復登堂。"
    ],
    "added_time": "2026-01-03 05:49:36"
  },
  {
    "source_file": "poet.tang.20000.json",
    "title": "感諷五首 二",
    "author": "李賀",
    "paragraphs": [
      "奇俊無少年，日車何躃躃。",
      "我待紆雙綬，遺我星星髮。",
      "都門賈生墓，青蠅久斷絕。",
      "寒食搖揚天，憤景長肅殺。",
      "皇漢十二帝，唯帝稱睿哲。",
      "一夕信豎兒，文明永淪歇。"
    ],
    "added_time": "2026-01-03 05:49:36"
  },
  {
    "source_file": "poet.song.57000.json",
    "title": "奉謝劉景文送團茶",
    "author": "黄庭堅",
    "paragraphs": [
      "劉侯惠我大玄璧，上有雌雄雙鳳跡。",
      "鵝溪水練落春雪，粟面一杯增目力。",
      "劉侯惠我小玄璧，自裁半璧煮瓊爢。",
      "收藏殘月惜未碾，直待阿衡來說詩。",
      "絳囊團團餘幾璧，因來送我公莫惜。",
      "箇中渴羌飽湯餠，雞蘇胡麻煮同喫。"
    ],
    "added_time": "2026-01-03 05:49:48"
  },
  {
    "source_file": "poet.song.78000.json",
    "title": "次韻盧行之知原見贈",
    "author": "葛勝仲",
    "paragraphs": [
      "元豐詩禮將，勲略傳萬口。",
      "長城國西陲，寄託十年久。",
      "折箠笞黠羌，游魂屢窮走。",
      "羊公緩裘带，李廣静刁斗。",
      "黑頭已青雲，日昃笑擊缶。",
      "陰功與忠諫，二俱宜有後。",
      "繩繩丈夫子，茂宰最稱首。",
      "不裁猶能裁，應有既盡有。",
      "丘墳三十車，習復不置手。",
      "尚友千載人，豈論骨已朽。",
      "芳蘭秀深林，嘉芑就菑畝。",
      "宜爲數旬客，顧作三日婦。",
      "行聞尺一來，內閣延枚叟。"
    ],
    "added_time": "2026-01-03 05:51:00"
  },
  {
    "source_file": "poet.tang.33000.json",
    "title": "正樂府十篇 卒妻怨",
    "author": "皮日休",
    "paragraphs": [
      "河湟戍卒去，一半多不迴。",
      "家有半菽食，身爲一囊灰。",
      "官吏按其籍，伍中斥其妻。",
      "處處魯人髽，家家杞婦哀。",
      "少者任所歸，老者無所攜。",
      "況當札瘥年，米粒如瓊瑰。",
      "纍纍作餓殍，見之心若摧。",
      "其夫死鋒刃，其室委塵埃。",
      "其命即用矣，其賞安在哉。",
      "豈無黔敖恩，救此窮餓骸。",
      "誰知白屋士，念此飜欸欸。"
    ],
    "added_time": "2026-01-03 05:51:31"
  },
  {
    "source_file": "poet.song.63000.json",
    "title": "贈致政楊孟堅宣德  其一",
    "author": "楊時",
    "paragraphs": [
      "子雲論薦有王音，陸賈年來老境侵。",
      "自守一官歷三世，退令諸子分千金。",
      "平生器業成幽夢，白首功名負壯心。",
      "頼有新詩輕萬戶，未須投紱嘆堙沉。"
    ],
    "added_time": "2026-01-03 05:51:33"
  },
  {
    "source_file": "poet.song.69000.json",
    "title": "送崔子厚朝散倅安州",
    "author": "鄒浩",
    "paragraphs": [
      "君家如武庫，人物常森森。",
      "伯氏妙難測，一笑冥古今。",
      "蒲團與蔾杖，終然作知音。",
      "王事挽以去，歲杪霜雪侵。",
      "輕軒奉白髪，遙指甑山岑。",
      "臣子難有已，忠孝亦已深。",
      "南方擁兵刃，調發多呻吟。",
      "使民還擊壌，屏星實分任。",
      "况乃功業本，從來在無心。",
      "獨恨鎖天北，誰與同瑤琴。"
    ],
    "added_time": "2026-01-03 05:52:58"
  },
  {
    "source_file": "poet.song.69000.json",
    "title": "次韻仲弓見懷",
    "author": "鄒浩",
    "paragraphs": [
      "與子風雨散，掩關非世喧。",
      "琴書到古人，危坐屢忘言。",
      "何當同此趣，脫略文物繁。",
      "歲晏猶清居，厲節真王尊。"
    ],
    "added_time": "2026-01-03 05:52:58"
  },
  {
    "source_file": "poet.song.69000.json",
    "title": "悼陳生",
    "author": "鄒浩",
    "paragraphs": [
      "豪商破浪隨東風，轆轤相繼滄溟中。",
      "回環極目渺無際，萬石之載裁飄蓬。",
      "一朝六鶂不得進，十舟八九成虚空。",
      "一舟邂逅脫魚腹，開帆豈暇論西東。",
      "大明出沒夜復旦，何許清越鳴晨鐘。",
      "舟人側耳正驚喜，忽瞻水際排奇峰。",
      "落帆沉矴泊古岸，介然荒徑雲間通。",
      "鄞川書生託舟尾，見之踴躍追猿狨。",
      "扶疏怪木進十里，突兀古院題天宮。",
      "入門長廊轉寂寂，堂上高拱厖眉翁。",
      "左右侍立滿三百，談玄演義聲玲瓏。",
      "相逢問勞憫流落，旋啓虚室棲行踪。",
      "紛紛袍布欺臘雪，獨此錦帳朝霞紅。",
      "黄金白玉薦豐饌，藥苗蔬甲青茸茸。",
      "主翁自言避巢寇，朅來不與中原同。",
      "于今天子果誰氏，語罷默默如盲聾。",
      "日遣二子共遊處，因得細詰開冥蒙。",
      "皆云我輩號處士，名字非列神仙宗。",
      "三等三百奉一主，上等第一裴休公。",
      "提携峻陟幾千丈，笑秦亭上聊從容。",
      "秦皇可笑笑不已，聲撼亭角摧穹隆。",
      "徐福曼倩亦何在，前後石壁猶房櫳。",
      "舉頭指似蓬萊島，霜雪直上磨蒼穹。",
      "波濤作勢撞山脚，魯有神聖躬磨礱。",
      "欲令異物知所畏，周遭水面盤蛟龍。",
      "書生名利浹肌骨，塵念日久生心胸。",
      "老翁照見輙微笑，血盆再入寧易攻。",
      "蓬萊有路爾常睹，此别曠劫無由逢。",
      "吾今舟楫助爾往，爾其登覽庶可窮。",
      "日輪迎曉傍山出，水聲先沸驚寷窿。",
      "赤光散合動天地，頃刻氣候分春冬。",
      "高低殿角屹相向，一一鎸鑿非人工。",
      "窮晨不復值仙子，卿雲瑞霧空蒙蘢。",
      "詢之處士盖有謂，近世人迹幾相重。",
      "鸞驂鶴馭厭凡肉，矯然遠舉歸鴻濛。",
      "先生呂翁獨於此，一年三四眠松風。",
      "書生塵念竟不斷，主翁但問何所供。",
      "人參如人更長大，願乞數本扶疲癃。",
      "翁言此物有神護，特經海道須罹凶。",
      "良金美玉亦至寶，爾誠欲之吾當從。",
      "慇懃教告豈一事，尤戒卧語詳初終。",
      "楞嚴秘密偈四句，奉以周旋宜恪恭。",
      "書生再拜起沉矴，轉盼已入鄞州封。",
      "還家妻子久黄壌，單形隻影反匆匆。",
      "却思投翁事清淨，天南天北惟飛鴻。",
      "茫然進退真捕景，一生顛倒終狂童。",
      "君不見秦皇漢武操利勢，自許神仙力能致。",
      "海邊方士日從横，畢竟千非無一是。",
      "書生徑步蓬萊巔，况乃天人勤指示。",
      "若爲名宦苦死堅，失脚青雲墜平地。",
      "仙兮仙兮一何異，求不求兮兩莫遂。",
      "我雖忘情亦欷歔，仲尼之門非所議，率然作詩紀其事。"
    ],
    "added_time": "2026-01-03 05:52:58"
  },
  {
    "source_file": "poet.song.69000.json",
    "title": "次韻世美冬夜見懷",
    "author": "鄒浩",
    "paragraphs": [
      "君家儒學頻公侯，豈知孔孟窮於鄒。",
      "他年事業知未艾，詵詵孫子多清流。",
      "紅蓮上客更超詣，勁節耻與今人儔。",
      "自言名宦亦何有，回看家法長包羞。",
      "蕪城歲月已波逝，朅來文會消吾憂。",
      "青天白日有崔子，亦許交臂聞嘉謀。",
      "人生南北那可必，合散倐忽春雲浮。",
      "會須着鞭入聖域，無使後悔空冥搜。"
    ],
    "added_time": "2026-01-03 05:52:58"
  },
  {
    "source_file": "poet.song.69000.json",
    "title": "送德符還陽翟并簡陳叔易",
    "author": "鄒浩",
    "paragraphs": [
      "霜嚴識蒼柏，火烈知黄金。",
      "不有小人謗，孰窺君子心。",
      "前程已如此，紛紛矧於今。",
      "衡門杜朝夕，巧舌猶追尋。",
      "一與接爲構，何以逃交侵。",
      "任大始多事，由來天意深。",
      "北風動秋夜，興落西山岑。",
      "逸駕豈受挽，耿耿聊分襟。",
      "太丘阻眉宇，爲我先寄音。",
      "漁父可師否，兹焉共浮沉。"
    ],
    "added_time": "2026-01-03 05:52:58"
  },
  {
    "source_file": "poet.tang.41000.json",
    "title": "獻徐舍人",
    "author": "李中",
    "paragraphs": [
      "清名喧四海，何止並南金。",
      "奧學羣英伏，多才萬乘欽。",
      "秩參金殿峻，步歷紫微深。",
      "顧聞承中旨，絲綸演帝心。",
      "褒雄饒義路，賈馬避詞林。",
      "下直無他事，開門對遠岑。",
      "軒窗來晚吹，池沼歇秋霖。",
      "蘚點生棊石，茶煙過竹陰。",
      "希夷元已達，躁競豈能侵。",
      "羽客閑陪飲，詩人伴靜吟。",
      "自漸爲滯物，多幸辱虛襟。",
      "此日重遭遇，心期出陸沈。"
    ],
    "added_time": "2026-01-03 05:53:45"
  },
  {
    "source_file": "poet.tang.41000.json",
    "title": "新秋有感",
    "author": "李中",
    "paragraphs": [
      "門巷涼秋至，高梧一葉驚。",
      "漸添衾簟爽，頓覺夢魂清。",
      "暗促蓮開豔，乍催蟬發聲。",
      "雨降炎氣減，竹引冷煙生。",
      "戍客添歸思，行人怯遠程。",
      "未逢征鴈下，漸聽夜砧鳴。",
      "張翰思鱸興，班姬詠扇情。",
      "音塵兩難問，蛩砌月空明。"
    ],
    "added_time": "2026-01-03 05:53:45"
  },
  {
    "source_file": "poet.tang.53000.json",
    "title": "晚下北固山喜松行徑成陰悵然懷古偶題臨江亭",
    "author": "李德裕",
    "paragraphs": [
      "□□□□□，□□□□柳。",
      "□□□□□，□□□□久。",
      "□□□□□，□□□□阜。",
      "自有此山川，於今幾太守？",
      "憶昔蔡與謝，茲焉屢迴首。",
      "□□□□□，□□□□口。",
      "□□□□□，□□□□吼。",
      "□□□□□，□□□□後。",
      "□□□□□，□□□□朽。",
      "□□□□□，□□□□有。",
      "近世二千石，畢公宣化厚。",
      "丞相量納川，平陽氣衝斗。",
      "三賢若時雨，所至躋仁壽。",
      "凜凜君子風，余將千載友。",
      "（丞相謂陸兖公，尚書謂畢隆擇，平陽謂齊詹事澣，三賢皆歷此郡。",
      "）□□□□□，□□□□偶。",
      "□□□□□，□□□□綬。",
      "□□□□□，□□□□茍。",
      "□□□□□，□□□□酒。",
      "□□□□□，多景懸窗牖。",
      "□□□□□，□□□□負。",
      "（詳附按）班劍出妓堂。",
      "（郡城東南有謝公妓院堂遺迹。",
      "○見《嘉定鎮江志》卷十二）（按：「自有」二句、「憶昔」二句見《輿地紀勝》卷七《鎮江府》，題作《遊北固》；「自有」二句、「近世」六句見《野客叢書》卷十七、《嘉定鎮江志》卷十四；自注據《嘉定鎮江志》，《野客叢書》所錄稍異，錄如次：「畢構政事爲開元第一，陸丞相象先、平陽齊澣，三賢皆爲此郡。",
      "」疑已經引錄者改寫；「凜凜」二句及詩題見《嘉定鎮江志》卷十四；「多景」句見《墨莊漫錄》卷四；各韻字據《劉賓客外集》卷七《和浙西李大夫晚下北固山喜松徑成陰悵然懷古偶題臨江亭幷浙東元相公所和〖注：依本韻〗》。",
      "全詩據傳璇琮先生《李德裕年譜》寶曆元年譜考證處理。",
      "《全唐詩》卷四七五據《野客叢書》錄八句及注。",
      "）。"
    ],
    "added_time": "2026-01-03 05:53:56"
  },
  {
    "source_file": "poet.tang.52000.json",
    "title": "江州臥疾送李侍御歌（題擬）",
    "author": "李華",
    "paragraphs": [
      "江沉沉兮雨淒淒，洲渚沒兮玄雲低，傷別心兮聞鼓鼙。",
      "（見《文苑英華》卷七二○李華《江州臥疾送李侍御序》）。"
    ],
    "added_time": "2026-01-03 05:53:56"
  },
  {
    "source_file": "poet.song.9000.json",
    "title": "上元禁樂",
    "author": "胡宿",
    "paragraphs": [
      "此夜重城鳳腦寒，放遊車馬接通闤。",
      "漢祠歌罷天壇冷，鈞奏聲沈帝所閒。",
      "紅蠟枉殘春色裏，青樓空占月明間。",
      "仙壺定有尋芳處，公子雕鞍兩兩還。"
    ],
    "added_time": "2026-01-03 05:53:59"
  },
  {
    "source_file": "poet.tang.50000.json",
    "title": "句",
    "author": "賀蘭暹",
    "paragraphs": [
      "玉貌自宜雙黛翠，桃花獨笑一枝春。",
      "秋水未鳴遊女佩，寒雲空滿望夫山。",
      "黃閣暮蟲羅戶牗，紫庭春草遍階墀。",
      "綠耳半蔓湘浦竹，驪文亂點武陵花。",
      "遼陽客路千峰引，薊北鄉心片月知。",
      "山雲渺渺川程遠，木葉蕭蕭鴈過初。",
      "回鴈不傳鄉信去，秋風偏向客衣寒。",
      "千峰黛色因晴出，百谷泉聲欲暮寒。",
      "黛色迥臨滄海上，泉聲遙落白雲中。",
      "喜遇近臣楊得意，慙非詞客馬相如。",
      "秋迎曉月鴻聲早，日暎深山水氣寒。"
    ],
    "added_time": "2026-01-03 05:54:06"
  },
  {
    "source_file": "poet.song.54000.json",
    "title": "元章好古過人書畫驚世起余作歌",
    "author": "劉涇",
    "paragraphs": [
      "天下愛奇人沒量，奇不諛人奇解相。",
      "奇人奇物方合璧，乞與世間人物樣。",
      "六朝唐盛始兼得，訪古知名已蕭爽。",
      "人亡物喪付衰夢，注想後來逢好尚。",
      "元章心自鑒秋月，一路仍行九霄上。",
      "家時菜色無斗粟，書畫奇奇世人望。",
      "譬如大海沈百寶，爾輩乘風得之浪。",
      "二王褚陸已天作，老顧如來更天匠。",
      "其餘緹襲凡幾重，但見光明爛垂象。",
      "珍犀瑞錦扶蘭茝，龍躍鸞驚訶魍魎。",
      "金仙詎敢觸以手，雪子玉人聊置掌。",
      "余家僻素最沈著，退舍還師覺難傍。",
      "世人往往力能幹，未免目蝦終惚恍。",
      "緘機僞謬各臣妾，未睹堂堂筆中王。",
      "袖間澀縮氣如線，浄几明窗謾瞻仰。",
      "從來所有萬錢價，不即臭帤當火葬。",
      "傾心妙絕豈求勝，妄意臨摹須殺謗。",
      "端居自號書一品，好事如封繪三藏。",
      "諸郎青出即護持，未肯充饑謬爲駔。",
      "余衰二物擬高閣，子可專之世無兩。",
      "書來詩往但悠悠，塵土欺人正惆悵。"
    ],
    "added_time": "2026-01-03 05:54:22"
  },
  {
    "source_file": "poet.song.61000.json",
    "title": "送程給事知越州",
    "author": "謝忱",
    "paragraphs": [
      "垂髫騎竹戲江濱，束髮區區走路塵。",
      "憶別稽山無去夢，樂聞鑑水欲歸人。",
      "棹歌停檝千詩送，帆影乘風百尺伸。",
      "行矣東南寄滋重，越民遠爾待頒春。"
    ],
    "added_time": "2026-01-03 05:54:23"
  },
  {
    "source_file": "poet.song.68000.json",
    "title": "途中寄高仲詔",
    "author": "晁說之",
    "paragraphs": [
      "飄零誰惜别，不賦送行詩。",
      "獨有悲秋客，難忘上壠時。",
      "素心慚錦段，清淚濕瓊枝。",
      "塞馬寒來健，夫君莫我思。"
    ],
    "added_time": "2026-01-03 05:54:44"
  },
  {
    "source_file": "poet.song.68000.json",
    "title": "過荆軻冢四絕句  其一",
    "author": "晁說之",
    "paragraphs": [
      "過華踰河勢北傾，何人來此葬荆卿。",
      "千金匕首安知在，易水寒來尚有情。"
    ],
    "added_time": "2026-01-03 05:54:44"
  },
  {
    "source_file": "poet.song.68000.json",
    "title": "過荆軻冢四絕句  其二",
    "author": "晁說之",
    "paragraphs": [
      "太子當年計不疏，虎狼有劍斷頭顱。",
      "逡巡不血荆軻手，自要輼輬費鮑魚。"
    ],
    "added_time": "2026-01-03 05:54:44"
  },
  {
    "source_file": "poet.song.68000.json",
    "title": "過荆軻冢四絕句  其三",
    "author": "晁說之",
    "paragraphs": [
      "刺客傳中軻絕倫，後來尫怯寂無人。",
      "秦人更甚燕人恨，不葬燕臺留葬秦。"
    ],
    "added_time": "2026-01-03 05:54:44"
  },
  {
    "source_file": "poet.song.68000.json",
    "title": "過荆軻冢四絕句  其四",
    "author": "晁說之",
    "paragraphs": [
      "貫日白虹可奈何，書生容易笑荆軻。",
      "美新伾黨臨遺冢，慚愧絕無狐兔過。"
    ],
    "added_time": "2026-01-03 05:54:44"
  },
  {
    "source_file": "poet.song.70000.json",
    "title": "送范秉彝",
    "author": "李新",
    "paragraphs": [
      "東風吹起原頭綠，墻暗萋萋芳草縟。",
      "舞筵輟按杜韋娘，旗亭便聽金衣曲。",
      "石城山下路，回首不堪顧。",
      "灼灼小桃燃，蕭蕭疏雨暮。",
      "錦岸海棠烟，重尋已四年。",
      "新班慶蓮幕，舊鬢愧華巔。",
      "市橋萬縷森森柳，玉勒錦韀快鞭走。",
      "故人半夜洗牛頭，望載濡唇百壺酒。",
      "須臾還上鹿頭嶺，道入猨猱怯分影。",
      "槐陰萬笏黄閣深，沙路歸來定重省。",
      "後生不乏樂職詩，幽處西南恐未知。",
      "吏部門人密無數，但慚駑馬煩鞭笞。",
      "天邊鴈翮已光華，試睨銀鈎看草麻。",
      "夜直蓬萊得歸晚，照衣金炬長飛花。",
      "縱鑿城南溝，常有河東鳯。",
      "青嶂入高吟，行臺集佳夢。",
      "宦遊無定居，相逢又相送。"
    ],
    "added_time": "2026-01-03 05:55:51"
  },
  {
    "source_file": "poet.tang.31000.json",
    "title": "送李登少府",
    "author": "賈島",
    "paragraphs": [
      "伊陽耽酒尉，朗詠醉醒新。",
      "應見嵩山裏，明年躑躅春。",
      "一千尋樹直，三十六峯鄰。",
      "流水潺潺處，堅貞玉澗珉。"
    ],
    "added_time": "2026-01-03 05:55:51"
  },
  {
    "source_file": "poet.tang.6000.json",
    "title": "寄焦鍊師",
    "author": "李頎",
    "paragraphs": [
      "得道凡百歲，燒丹惟一身。",
      "悠悠孤峰頂，日見三花春。",
      "白鶴翠微裏，黃精幽澗濱。",
      "始知世上客，不及山中人。",
      "仙境若在夢，朝雲如可親。",
      "何由覩顏色，揮手謝風塵。"
    ],
    "added_time": "2026-01-03 05:56:54"
  },
  {
    "source_file": "poet.tang.52000.json",
    "title": "樂道歌",
    "author": "明瓚",
    "paragraphs": [
      "兀然無事無改換，無事何須論一段。",
      "直心無散亂，他事不須斷，過去已過去，未來更（《燈錄》作「猶」）莫（黃庭堅書本作「何用」）算。",
      "兀然無事坐（黃作「事」），何曾有人喚？",
      "向外覓功（黃作「工」）夫，總是癡頑漢。",
      "糧不畜一粒，逢飯但知{埶/食}（黃作「知{口馵}」，《燈錄》同黃，注：「陟立切」）。",
      "世間多少（黃作「事」）人，相趁渾不及。",
      "我不樂生（黃作「昇」）天，亦不愛福田。",
      "饑來喫飯（黃作「饑來一鉢飯」），困來即臥（黃作「展脚」《燈錄》無「臥」字）眠。",
      "愚人笑我，智乃知賢（《燈錄》作「焉」，黃作「愚人以爲笑，智者謂之然」）。",
      "不是癡鈍，本體如然。",
      "（此下黃多「非愚亦非智，不是空中去」二句）要去即去，要住即住（二「即」字，黃皆作「如是」）。",
      "身被（《燈錄》作「披」）一破[衲]（納）（從《燈錄》改），脚著孃生袴。",
      "多言復多語，由來反相悮（黃作「誤」）。",
      "若欲度衆生，無過且自度。",
      "莫謾求真佛，真佛不可見。",
      "妙性及靈臺，何曾受[薰]（勳）（從《燈錄》改）煉（黃作「鍊」）。",
      "心是無事心，面是孃生面。",
      "劫石可移動（黃作「動搖」），箇中難（《燈錄》作「無」）改變。",
      "無事本無事（黃無以上三字），何須讀文字？",
      "削除人我本，冥合箇中意。",
      "種種勞筋骨，不如林間（《燈錄》作「下」）睡兀兀。",
      "舉頭見日高（黃作「出」），乞飯從頭餧（《燈錄》、黃作「𢫫」）。",
      "將功用功，展轉冥朦。",
      "取則（《燈錄》作「即」）不得，不取自通。",
      "吾有一言，絕慮[忘]（志）（從黃書本改，《燈錄》作「亡」）緣。",
      "巧說不得，只用心傳。",
      "更有一語，無過直與。",
      "細如（黃作「極」）毫（《燈錄》作「豪」）末，[大]（本）（從《燈錄》改）無方所，本自圓成，不勞機杼。",
      "世事悠悠，不如山丘。",
      "青松蔽日，碧澗長（黃作「常秋」）。",
      "臥藤蘿下，塊石枕頭。",
      "山雲當幕（《總勝》作「賞慕」），夜月爲鉤（《燈錄》、《總勝》、《沅湘》二句均在「臥藤」二句前）。",
      "不朝天子，豈羨王侯。",
      "生死（《總勝》二字至乙）無慮，更須（《燈錄》等均作「復」）何憂？",
      "水月無形，我常只（《總勝》作「自」）寧。",
      "萬法皆爾，本自無生（《總勝》作「不死不生」）。",
      "兀然無事坐（《總勝》作「箇事」），春來草自青。",
      "（見《祖堂集》卷三，以《四部叢刊三編》影宋本《景德傳燈錄》卷三十、《宛委別藏》本《南嶽總勝集》卷下、《沅湘耆舊集》卷十引《林間錄》及《王梵志詩輯校》卷六據石刻拓本錄黃庭堅書此詩對校。",
      "）（按：《全唐詩續補遺》卷二據清高士奇《江村消夏錄》卷二《黃庭堅書梵志詩卷》收此詩歸王梵志，分作十一首，實誤。",
      "《江村消夏錄》收該卷後有庭堅自跋，並未以爲梵志詩。",
      "以此詩歸梵志，始於卷末董其昌跋。",
      "今唐宋多種典籍皆作懶殘作，其昌逞臆之說，應予否定。",
      "）。"
    ],
    "added_time": "2026-01-03 05:57:03"
  },
  {
    "source_file": "poet.song.94000.json",
    "title": "六月十四日大雨連朝",
    "author": "曾幾",
    "paragraphs": [
      "黄金北斗高，何似六月雨。",
      "舉頭看雲霄，此祕初未覩。",
      "今晨沛然下，其勢莫能禦。",
      "既蠲人鬰陶，又長我禾黍。",
      "誰言爲郡樂，病不對樽俎。",
      "似爲神所憐，用是娛悦汝。",
      "緇黄諠諷誦，巫覡亂呼舞。",
      "惠然從風來，茲事一不舉。",
      "臨民多秕政，何道致如許。",
      "稽首謝皇天，傾心奉明主。"
    ],
    "added_time": "2026-01-03 05:57:06"
  },
  {
    "source_file": "poet.tang.51000.json",
    "title": "石榴歌",
    "author": "莊布",
    "paragraphs": [
      "玳瑁殻皴枝婀娜，馬牙硝骨綿敷裏。",
      "霜風擊破錦香囊，鸚鵡啄殘紅豆顆。",
      "美人擎在金盤腹，錯認海螺斑碌碌。",
      "滿口含嘗瓊液甘，一堂齒冷敲寒玉。",
      "（《古今圖書集成·草木典》二八二《石榴部》〖1〗）（〖1〗此詩見宋祝穆《事文類聚後集》卷二六、陳景沂《全芳備祖後集》卷六。",
      "）。"
    ],
    "added_time": "2026-01-03 05:57:26"
  },
  {
    "source_file": "poet.tang.41000.json",
    "title": "江行夜泊",
    "author": "李中",
    "paragraphs": [
      "扁舟倦行役，寂寂宿江干。",
      "半夜風雷過，一天星斗寒。",
      "潮平沙觜沒，霜苦鴈聲殘。",
      "漁父何疎逸，扣舷歌未闌。"
    ],
    "added_time": "2026-01-03 05:57:51"
  },
  {
    "source_file": "poet.song.60000.json",
    "title": "小院",
    "author": "華鎮",
    "paragraphs": [
      "小院無經過，虛庭窈深幽。",
      "高堂晝晴永，朱箔上銀鈎。",
      "文砌桐花落，碧瓦烟光流。",
      "交疏靜丹綺，飛梁架青虬。",
      "流鶑自睍睆，好音暫遲留。"
    ],
    "added_time": "2026-01-03 05:58:16"
  },
  {
    "source_file": "poet.song.9000.json",
    "title": "城東別墅寄懷天錫",
    "author": "胡宿",
    "paragraphs": [
      "幾日歸心托暮雲，半氈窗下久生塵。",
      "水天雨氣霏霏斷，竹閣山花點點新。",
      "小苑鶑聲偏破夢，大堤花艷欲迷人。",
      "豈無躞蹀青絲騎，不敢偷看城裏春。"
    ],
    "added_time": "2026-01-03 05:58:25"
  },
  {
    "source_file": "poet.song.63000.json",
    "title": "春日有懷諸友",
    "author": "楊時",
    "paragraphs": [
      "憑几無聊晝掩扉，芬芬晴氣減春衣。",
      "隔簾相應鶑初語，背日連飛雁北歸。",
      "莫逆交遊千里別，遠來音信兩年稀。",
      "追尋舊事成幽夢，觸物心行事事非。"
    ],
    "added_time": "2026-01-03 05:58:38"
  },
  {
    "source_file": "poet.song.56000.json",
    "title": "代二螯解嘲",
    "author": "黄庭堅",
    "paragraphs": [
      "仙儒昔日卷龜殻，蛤蜊自可洗愁顔。",
      "不比二螯風味好，那堪把酒對西山。"
    ],
    "added_time": "2026-01-03 05:59:05"
  },
  {
    "source_file": "poet.song.69000.json",
    "title": "送鄭祭酒得宮觀還鄉",
    "author": "鄒浩",
    "paragraphs": [
      "閩中男子多儒衣，龍驤虎視惟四夔。",
      "門前蓬藋老風雨，籍籍聲名天下馳。",
      "爾來半作古人去，亦或霜鬢甘伏雌。",
      "獨隨日月上星斗，即今先生侍丹墀。",
      "先生胸次真武庫，無所不有世莫窺。",
      "早年剖符勤撫字，晚年賜環妙論思。",
      "朝廷遠覽得治本，務先長育英豪姿。",
      "凌雲大廈豈一木，要在鉅細皆其宜。",
      "先生彬彬掲模楷，仰膺帝可端爲師。",
      "鸞飛鳯舉徧臺閣，辟雍祭酒終不移。",
      "下帷莊坐對沉燎，諸生自耻専浮詞。",
      "斯文與天共澄霽，肅駕聖域無多岐。",
      "他時合抱挽梁棟，論功較德誰高卑。",
      "先生胡不長風憲，豺狼在念略狐狸。",
      "坐令飲恨深發喜，簪纓無復藏奸欺。",
      "先生胡不同翰墨，形容堯仁曉天涯。",
      "魯官典誥從此復，大哉王言非寄私。",
      "先生胡不秉樞極，以道揆事如蓍龜。",
      "河防民役有定論，簡拔賢俊去嫌疑。",
      "吏員一一底乃績，二虜拜手受指撝。",
      "東西南北幾萬里，匹夫匹婦違寒饑。",
      "人言太平亦無象，但見父老同兒嬉。",
      "胡爲五湖入清夢，忽焉幽興落武夷。",
      "千鈞一發誰挽得，徑約赤松歌紫芝。",
      "長安車馬競回首，頗似巨源辭位時。",
      "通德高門想如昨，溪風旦暮猶有期。",
      "冷然杖屨遠俗物，此心惟許江鷗知。",
      "巍巍北辰拱天子，還淳直欲躋皇羲。",
      "人才未登常側席，鶴書毎毎空山茨。",
      "金甌况復舊名氏，只恐先生難自怡。"
    ],
    "added_time": "2026-01-03 05:59:41"
  },
  {
    "source_file": "poet.song.94000.json",
    "title": "初至天台",
    "author": "曾幾",
    "paragraphs": [
      "疇昔所欣慕，天台冠坤靈。",
      "興公妙摹寫，粲若披圖經。",
      "自憐嬰世網，仰愧鴻冥冥。",
      "夙契諒非淺，半生吏金庭。",
      "成此一段奇，得按東吳刑。",
      "又分臨海竹，想像山圍屏。",
      "稍稍向鈴閣，行行叩禪扃。",
      "一丘與一壑，所見皆所聆。",
      "石梁臥劍戟，布水驅雷霆。",
      "五百大開士，神光秘林坰。",
      "于我定不薄，是事初無形。",
      "寒嵒二隱者，在眼誰能青。",
      "庶幾閭丘守，胸次明渭涇。",
      "向來石磵耳，鬭訟終朝聽。",
      "凈洗塵俗狀，數上參雲亭。"
    ],
    "added_time": "2026-01-03 06:00:05"
  },
  {
    "source_file": "poet.tang.38000.json",
    "title": "辭楊侍郎",
    "author": "杜荀鶴",
    "paragraphs": [
      "春在門闌秋未離，不因人薦只因詩。",
      "半年賓館成前事，一日侯門失舊知。",
      "霜島樹凋猿叫夜，湖田穀熟鴈來時。",
      "西風萬里東歸去，更把愁心說向誰。"
    ],
    "added_time": "2026-01-03 06:00:30"
  },
  {
    "source_file": "poet.song.84000.json",
    "title": "謝張欽夫機宜惠靈壽杖",
    "author": "王庭珪",
    "paragraphs": [
      "九疑連綿青未了，郴江擘出蛟龍吼。",
      "雷公霹靂搜巖幽，化爲鬰律黄蛇走。",
      "飛電迸火出奇節，黄蛇走立僵如鐡。",
      "攜看玉女洗頭盆，拄上九疑探禹穴。",
      "莫挑馬箠渡黄河，莫扣天門閽者訶。",
      "但掛百錢時一醉，從教風雨濕漁蓑。",
      "青錢學士年方少，年少羞爲老人調。",
      "即看飛步上蓬瀛，别有青藜夜相照。"
    ],
    "added_time": "2026-01-03 06:01:08"
  },
  {
    "source_file": "poet.tang.7000.json",
    "title": "送孔巢父赴河南軍",
    "author": "劉長卿",
    "paragraphs": [
      "江南相送隔煙波，況復新秋一鴈過。",
      "聞道全軍征北虜，又言詩將會南河。",
      "邊心冉冉鄉人絕，寒色青青戰馬多。",
      "共許陳琳工奏記，知君名行未蹉跎。"
    ],
    "added_time": "2026-01-03 06:01:12"
  },
  {
    "source_file": "poet.song.96000.json",
    "title": "題龜峰鋪",
    "author": "顔博文",
    "paragraphs": [
      "洪波春天翻四嶽，南極祝融亘幽朔。",
      "高山千里龜出背，大木百尋龍掛角。",
      "白魚跳舟神禹出，鞭笞百鬼走雷電。",
      "犀走象駭不敢留，顛沛馮夷囚海若。",
      "大龜爬沙獨居後，火傘下照天一握。",
      "甘心枯死配玉靈，突兀子川露蒼殻。",
      "醉中對之爲一笑，欲持鐵網手自捉。",
      "窮通禍福爾嘗知，取火燒山恣鑽灼。",
      "青松翠竹舞西風，似客搖頭謂公莫。",
      "此事傳之亡是翁，請君更問山頭鶴。"
    ],
    "added_time": "2026-01-03 06:01:40"
  },
  {
    "source_file": "poet.song.96000.json",
    "title": "建炎丞相成國呂忠穆公退老堂  其二",
    "author": "謝升俊",
    "paragraphs": [
      "再造功成不自居，玉墀長見詠歸歟。",
      "青山流水看無厭，燠館涼臺興有餘。",
      "天子時時思舊德，蒼生日日傒新除。",
      "黑頭便上鋒車去，遙想槐庭席正虛。"
    ],
    "added_time": "2026-01-03 06:01:40"
  },
  {
    "source_file": "poet.song.63000.json",
    "title": "過吳江",
    "author": "楊時",
    "paragraphs": [
      "天水相涵翠有餘，玻璃萬頃接方壺。",
      "山浮晚照清如洗，風遠飛帆細欲無。",
      "漫叟未應甘皂櫪，散人終欲傲江湖。",
      "維舟况值鱸魚美，鱠疊銀絲飫腹腴。"
    ],
    "added_time": "2026-01-03 06:02:14"
  },
  {
    "source_file": "poet.tang.6000.json",
    "title": "崔五宅送劉跂入京",
    "author": "李頎",
    "paragraphs": [
      "行人惜寸景，繫馬暫留歡。",
      "昨日辭小沛，何時到長安。",
      "鄉中飲酒禮，客裏行路難。",
      "清洛雲鴻度，故關風日寒。",
      "維將道可樂，不念身無官。",
      "生事東山遠，田園芳歲闌。",
      "東歸余謝病，西去子加餐。",
      "宋伯非徒爾，明時正可干。",
      "躬耕守貧賤，失計在林端。",
      "宿昔奉顏色，慙無雙玉盤。"
    ],
    "added_time": "2026-01-03 06:02:31"
  },
  {
    "source_file": "poet.tang.6000.json",
    "title": "送馬錄事赴永陽",
    "author": "李頎",
    "paragraphs": [
      "子爲郡從事，主印清淮邊。",
      "談笑一州裏，從容羣吏先。",
      "手持三尺令，遣決如流泉。",
      "太守既相許，諸公誰不然。",
      "孤城連海樹，萬室帶山烟。",
      "春日谿湖淨，芳洲葭菼連。",
      "炊秔蟹螯熟，下筯鱸魚鮮。",
      "野鶴宿簷際，楚雲飛面前。",
      "聽歌送離曲，且駐木蘭船。",
      "贈爾八行字，當聞佳政傳。"
    ],
    "added_time": "2026-01-03 06:02:31"
  },
  {
    "source_file": "poet.tang.43000.json",
    "title": "宮詞 一三三",
    "author": "花蕊夫人徐氏",
    "paragraphs": [
      "內人深夜學迷藏，徧遶花叢水岸傍。",
      "乘興忽來仙洞裏，大家尋覓一時忙。"
    ],
    "added_time": "2026-01-03 06:02:34"
  },
  {
    "source_file": "poet.song.61000.json",
    "title": "福聖觀  其一",
    "author": "余爽",
    "paragraphs": [
      "九峰回合抱瓊田，石蘂雲英潄瀑泉。",
      "聞說丹成從此路，玉虹芝駕上青天。"
    ],
    "added_time": "2026-01-03 06:02:54"
  },
  {
    "source_file": "poet.song.70000.json",
    "title": "謝王司戶惠紙被",
    "author": "李新",
    "paragraphs": [
      "霧中楮皮厚一尺，岷溪秋浪如藍碧。",
      "山僧夜抄山鬼愁，白雪千番沍墻壁。",
      "裁成素被劣繒綺，故人聊助蘇門癖。",
      "經年鼾鼻吼蝸室，睡魔已作膏盲疾。",
      "蕭蕭散髮臥南窗，腹稿未成空費日。",
      "小兒惡寐驚踏裂，村妻手線自縫密。",
      "幸無寒泪泣牛衣，却有春温借光逸。",
      "的知非布誰譏詐，沙汰襆歸安足訝。",
      "合歡若繡雙鴛鴦，出門便有連城價。",
      "世外浮華雖自許，錦爛珠光變爲土。",
      "落日南柯一夢回，斷雲流水無尋處。"
    ],
    "added_time": "2026-01-03 06:03:13"
  },
  {
    "source_file": "poet.song.70000.json",
    "title": "聽王子定吹簫",
    "author": "李新",
    "paragraphs": [
      "水花浸鬢根，荷葉踐衫色。",
      "西城王老子，豪健不可得。",
      "客從日沒來，鶉衣遍黄埃。",
      "銀盃未羽化，公餘煩一開。",
      "山猿供嘉果，書螢驚蠟炬。",
      "能持白玉簫，爲作蒼鸞語。",
      "涼飈助清奏，雨脚揮殘暑。",
      "臺邊舞鳯拍雲來，潭底吟龍撆波去。",
      "君不見寧王當日争門迎，三十六宮學新聲。",
      "玉人今夜教何處，二十四橋空月明。",
      "西城煙景何疏索，王子宦情殊不惡。",
      "有田日種黄金茅，叵奈蠧蟲搖齒脚。",
      "少年英氣無覊絡，浩唱高彈神自若。",
      "春風走馬入花林，紅日垂頭困瑤閣。",
      "老去腰支便矍鑠，座人那肯妨詼謔。",
      "飛觴得似少年時，西窗幾度燈花落。"
    ],
    "added_time": "2026-01-03 06:03:13"
  },
  {
    "source_file": "poet.song.70000.json",
    "title": "王中玉生辰",
    "author": "李新",
    "paragraphs": [
      "瑤磩桂楹香霧濃，貴人罷直承明宮。",
      "高樓內集慶生子，酒面油膏紅復紅。",
      "嵩雲入洛秋容曉，水冷青洲蘭蕙小。",
      "露蠲仙掌生寒光，翡幄華帳飄晚涼。",
      "虬電蜿蜿護飈駕，吹笙子晉從天下。",
      "泬寥緱氏空月明，世間唯識王司稼。",
      "野人薦公千百壽，大椿骨健龍腰瘦。",
      "紫芝老艾副椒漿，請公倒盡長生酒。",
      "天廟明堂遲飛棟，杜宇數驚銅輦夢。",
      "錦城雖好不如歸，中散年來憶雙鳯。"
    ],
    "added_time": "2026-01-03 06:03:13"
  },
  {
    "source_file": "poet.tang.28000.json",
    "title": "將赴京留贈僧院",
    "author": "杜牧",
    "paragraphs": [
      "九衢塵土遞追攀，馬跡軒車日暮間。",
      "玄髪盡驚爲客換，白頭曾見幾人閑。",
      "空悲浮世雲無定，多感流年水不還。",
      "謝却從前受恩地，歸來依止叩禪關。"
    ],
    "added_time": "2026-01-03 06:03:34"
  },
  {
    "source_file": "poet.song.9000.json",
    "title": "三衢道中馬上口占",
    "author": "胡宿",
    "paragraphs": [
      "短亭疏柳映鞦韆，馬上人家穀雨前。",
      "幾樹槍旗茶靃靡，一溪鱗甲水潺湲。",
      "鶑期別後聞餘哢，蠶候歸來見小眠。",
      "可惜西湖湖上月，夜來虛過十分圓。"
    ],
    "added_time": "2026-01-03 06:03:36"
  },
  {
    "source_file": "poet.tang.52000.json",
    "title": "垂白之老擊壤歌（題擬）",
    "author": "李子卿",
    "paragraphs": [
      "功成作樂兮帝力則那，樂正崇德兮雅頌則多，雲門之典兮大呂之歌，金石節奏兮絲竹駢羅，天地已正兮神人以和，兩堦舞羽兮三邊止戈，擊壤鼓腹兮不識其他。",
      "客有獻成功之頌，九重深兮其若何！（見《文苑英華》卷七四《功成作樂賦》附）。"
    ],
    "added_time": "2026-01-03 06:04:32"
  },
  {
    "source_file": "poet.song.54000.json",
    "title": "贈王介甫",
    "author": "段縫",
    "paragraphs": [
      "溪橋久廢湮，竹樹半欹側。",
      "夢尋六代塵，老構一椽宅。",
      "誰知江令門，猶倒山公舄。",
      "霸氣消舊朝，歌聲慨陳迹。",
      "鼎族昔繁華，荒徑今岑寂。",
      "願言闢榛蕪，重與開景色。",
      "石疊雲自生，渠鑿流不息。",
      "我幸卜公鄰，望衡步咫尺。",
      "晨夕愜素心，把臂共悅懌。",
      "西崦带烟樵，南埭釣水食。",
      "底事憂怦怦，相將愛惕惕。",
      "或築吟詩壇，或設談經席。",
      "焉知才不才，聊各適其適。",
      "岸幘豁眼界，揮麈吐胸臆。",
      "隴晴許扶鳩，水漲可𣏾鷁。",
      "嗒然得喪忘，往事莫凄惻。",
      "佳會不可常，歲月豈拋擲。",
      "蒙莊頼妻賢，淵明空子責。",
      "弱木手自栽，勿徒嗟立壁。",
      "滋培待其成，斧削工師職。",
      "更爲廣軒亭，左右支圖籍。",
      "鍾山挹爽來，烟鳥紛若織。",
      "綠菘籬下采，金尊池上滌。",
      "此盟更歲寒，一笑星髮白。",
      "筯力如未盡，尚能越阡陌。"
    ],
    "added_time": "2026-01-03 06:04:33"
  },
  {
    "source_file": "poet.song.94000.json",
    "title": "次程伯禹尚書見寄韻",
    "author": "曾幾",
    "paragraphs": [
      "往年書到西風凉，病夫隨牒天一方。",
      "今年書到玉溪上，曖空白露爲清霜。",
      "人生俯仰成陳迹，只有一丘如宿昔。",
      "故鄉傑閣公飽山，野寺幽軒我横碧。",
      "石交曉月長庚星，勢交飛絮水上萍。",
      "往時玉溪二三老，死生貴賤論交情。",
      "歸來訪舊其誰羨，程公筆力猶強健。",
      "鄭公霜鬢未成絲，掛冠不受兒曹勸。",
      "公于道德猶耕獵，所得不隨天下裂。",
      "胸中具眼世莫知，筆端有口公能說。",
      "豹文未省一斑窺，戲逐群兒日課詩。",
      "詩病無人與商略，湔腸浣胃付神醫。"
    ],
    "added_time": "2026-01-03 06:04:44"
  },
  {
    "source_file": "poet.song.85000.json",
    "title": "和吳思道韻寄郭德耘",
    "author": "王庭珪",
    "paragraphs": [
      "亂後交遊半不聞，天涯淪落始逢君。",
      "黔南可怪無驢養，冀北遂當空馬羣。",
      "尚使高才淹管庫，忽傳佳句吐烟雲。",
      "十年讐校金鑾殿，依舊無氈似廣文。"
    ],
    "added_time": "2026-01-03 06:05:31"
  },
  {
    "source_file": "poet.song.84000.json",
    "title": "贈忠襄公二孫",
    "author": "王庭珪",
    "paragraphs": [
      "乃翁精忠貫日月，一門挺秀俱琅玕。",
      "丹山飛來兩雛鳯，碧梧翠竹皆停鸞。",
      "武陵溪邊忽相遇，口角流涎誦詩句。",
      "盧溪摩頂欲作語，他日雲霄還記否。"
    ],
    "added_time": "2026-01-03 06:05:54"
  },
  {
    "source_file": "poet.song.95000.json",
    "title": "避寇遷居郭內風雨凄然鄭顧道餉酒",
    "author": "曾幾",
    "paragraphs": [
      "煙雨昏昏一月梅，全家避賊寄城隈。",
      "欲尋碧落侍郎去，遽沐青州從事來。",
      "令我妻孥爭洗盞，想公伯仲政傳杯。",
      "安能鬰鬰久居此，且傍茶山松徑回。"
    ],
    "added_time": "2026-01-03 06:05:59"
  },
  {
    "source_file": "poet.song.69000.json",
    "title": "世美歸侍政府以送君南浦傷如之何作詩送之  其三",
    "author": "鄒浩",
    "paragraphs": [
      "巖廊拱真人，妙與天地参。",
      "政教似寒暑，豈罪樵夫談。",
      "木鐸久不振，相府方潭潭。",
      "公子飽見聞，歸獻北斗南。"
    ],
    "added_time": "2026-01-03 06:06:14"
  },
  {
    "source_file": "poet.tang.51000.json",
    "title": "雨夜",
    "author": "李郢",
    "paragraphs": [
      "蛩聲雨思夜迢迢，空館何人問寂寥。",
      "寒燭細烟搖寢幌，濕螢微影綴芭蕉。",
      "正當孤枕鴻初過，況復窮居葉盡凋。",
      "閒憶秋江釣船裏，洒篷沾浪聽蕭蕭。"
    ],
    "added_time": "2026-01-03 06:06:18"
  },
  {
    "source_file": "poet.song.95000.json",
    "title": "謁靈康廟",
    "author": "曾幾",
    "paragraphs": [
      "玉霄峰外海西頭，即是衰翁所領州。",
      "雲水茫茫長發興，春山疊疊未生愁。",
      "舊時英物餘千載，勝地叢祠尙一丘。",
      "苦雨凄風莫爲崇，與君同樂亦同憂。"
    ],
    "added_time": "2026-01-03 06:07:54"
  },
  {
    "source_file": "poet.tang.6000.json",
    "title": "古從軍行",
    "author": "李頎",
    "paragraphs": [
      "白日登山望烽火，黃昏飲馬傍交河。",
      "行人刁斗風沙暗，公主琵琶幽怨多。",
      "野雲萬里無城郭，雨雪紛紛連大漠。",
      "胡鴈哀鳴夜夜飛，胡兒眼淚雙雙落。",
      "聞道玉門猶被遮，應將性命逐輕車。",
      "年年戰骨埋荒外，空見蒲桃入漢家。"
    ],
    "added_time": "2026-01-03 06:08:53"
  },
  {
    "source_file": "poet.song.78000.json",
    "title": "硤石寺聞繫豬明不能食",
    "author": "葛勝仲",
    "paragraphs": [
      "夜聞刺豕聲，哀號欲趨死。",
      "黎明肉入饌，念之難啟齒。",
      "口腹我可賖，性命彼所恃。",
      "右軍惋烹鵝，東家嗅供雉。"
    ],
    "added_time": "2026-01-03 06:08:55"
  },
  {
    "source_file": "poet.song.68000.json",
    "title": "春晚感懷",
    "author": "晁說之",
    "paragraphs": [
      "春來誰挽去難援，中有悲驩萬古痕。",
      "飛絮無家凌紫極，落英不聘恨黄昏。",
      "半塗未肯擊鳴缶，百感何因招些魂。",
      "海內一經連海外，欲搜怪物且重繙。"
    ],
    "added_time": "2026-01-03 06:09:19"
  },
  {
    "source_file": "poet.song.61000.json",
    "title": "雜詩  其五",
    "author": "李復",
    "paragraphs": [
      "珍圖出榮河，八卦開奧秘。",
      "聖人重因襲，已極露隠細。",
      "大衍四十九，周流通一氣。",
      "陰陽窮必變，往反無終始。",
      "元化密推移，消長先默契。",
      "鬼神無遁情，垂詔億萬世。",
      "如何揚子雲，求名誇譎詭。",
      "藻繪太初歷，設畫隨啟閉。",
      "盈縮無常運，踦贏謾擬議。",
      "安得宇宙間，別更有天地。",
      "文字但艱苦，白首困心志。",
      "侯芭何所知，枝指徒爲贅。"
    ],
    "added_time": "2026-01-03 06:09:28"
  },
  {
    "source_file": "poet.song.60000.json",
    "title": "春日雜興十五首  其七",
    "author": "華鎮",
    "paragraphs": [
      "姜庸曉相携，採桑高城東。",
      "新妝競姚冶，危鬟較櫳鬆。",
      "袿襦無舊製，組繡有餘工。",
      "穿林逐流鶑，遵渚學驚鴻。",
      "密葉朝露晞，遠揚戾東風。",
      "日昃蠶已饑，采采不盈籠。"
    ],
    "added_time": "2026-01-03 06:09:30"
  },
  {
    "source_file": "poet.song.60000.json",
    "title": "春日雜興十五首  其一○",
    "author": "華鎮",
    "paragraphs": [
      "晴春厭密處，駕言出林坰。",
      "捨車步蘅皋，緩带遵蘭汀。",
      "長林合葱蒨，綠陰透虛明。",
      "上有遷谷鶑，下聞求友聲。",
      "風和簧舌穩，薄暮耳猶傾。",
      "歸輈俯俄景，脩路尚安行。",
      "華鋪閉深院，嘉樹列前庭。",
      "高梧蔭綺窗，媚柳拂朱甍。",
      "安得谷中侶，晨昏此飛鳴。"
    ],
    "added_time": "2026-01-03 06:09:30"
  },
  {
    "source_file": "poet.song.70000.json",
    "title": "重九",
    "author": "李新",
    "paragraphs": [
      "出戶非我識，長安雖萬家。",
      "有愁焦綠髪，無語插黄華。",
      "酒僻喜宮醖，衾寒怯絳紗。",
      "欲傳此情况，行客在天涯。"
    ],
    "added_time": "2026-01-03 06:09:34"
  },
  {
    "source_file": "poet.song.85000.json",
    "title": "和曾英發見訪惠詩二首  其一",
    "author": "王庭珪",
    "paragraphs": [
      "陋巷誰過馬糞王，一經題品自芬芳。",
      "桃花流水春猶淺，茗椀薫爐話更長。",
      "千里夙期衝雨霽，十年閑事入篇章。",
      "明朝未免成離恨，莫苦吟詩作許忙。"
    ],
    "added_time": "2026-01-03 06:09:50"
  },
  {
    "source_file": "poet.song.71000.json",
    "title": "中運使寄酒清明日到以詩謝之",
    "author": "張孝純",
    "paragraphs": [
      "芳樽到日恰清明，似與嘉辰默計程。",
      "擬助林園延勝賞，肯容桃李落繁英。",
      "老來官爵渾無味，閑裏杯盤卻有情。",
      "見說使車臨岱麓，倘能相過共飛觥。"
    ],
    "added_time": "2026-01-03 06:10:48"
  },
  {
    "source_file": "poet.song.84000.json",
    "title": "和施倅重陽日謝予送酒",
    "author": "王庭珪",
    "paragraphs": [
      "東坡異時談醉鄉，怒罵嬉笑成文章。",
      "其中廣莫幾萬里，脫略禮法侔鴻荒。",
      "初無愛憎與喜怒，豈有寒暑與炎凉。",
      "後世乃與醉鄉隔，糟粕始變鵝兒黄。",
      "三杯危坐亦拱手，儼如冠劍侍君王。",
      "淵明不飲時節改，霜風九月籬菊芳。",
      "舉頭忽見南山翠，便覺逸氣登羲皇。",
      "揮毫落紙得佳句，流涎露頂庸何傷。",
      "甕下被縳烏足取，定無奚童攜錦囊。",
      "安用船頭置百斛，又令口不離杯觴。",
      "醉翁飲少輙已醉，胸中了了初不忘。",
      "八仙脫醉尤可笑，騎馬落井何其強。"
    ],
    "added_time": "2026-01-03 06:11:02"
  },
  {
    "source_file": "poet.song.56000.json",
    "title": "謝人惠貓頭笋",
    "author": "黄庭堅",
    "paragraphs": [
      "長沙一月煨鞭笋，鸚鵡洲前人未知。",
      "走送煩公助湯餠，貓頭突兀想穿籬。"
    ],
    "added_time": "2026-01-03 06:11:18"
  },
  {
    "source_file": "poet.tang.31000.json",
    "title": "寄魏少府",
    "author": "賈島",
    "paragraphs": [
      "來時乖面別，終日使人慙。",
      "易記卷中句，難忘燈下談。",
      "溼苔黏樹癭，瀑布濺房庵。",
      "音信如相惠，移居古井南。"
    ],
    "added_time": "2026-01-03 06:11:24"
  },
  {
    "source_file": "poet.song.9000.json",
    "title": "卜居",
    "author": "胡宿",
    "paragraphs": [
      "自致青雲有壯圖，且尋詹尹卜幽居。",
      "一杯誰置元王醴，三尺休彈上客魚。",
      "足下已穿東郭履，胸中猶鬰茂陵書。",
      "漢皇夜御金鑾殿，豈便無人薦子虛。"
    ],
    "added_time": "2026-01-03 06:11:29"
  },
  {
    "source_file": "poet.song.85000.json",
    "title": "王主簿清暑閣",
    "author": "王庭珪",
    "paragraphs": [
      "冒暑貪程作熱官，何如避暑得清安。",
      "輕陰畫出三湘境，爽氣能爲六月寒。",
      "自有薫風生屋角，不須纖手捧冰盤。",
      "闌干半倚紅塵外，卧聽江聲瀉碧湍。"
    ],
    "added_time": "2026-01-03 06:11:40"
  },
  {
    "source_file": "poet.song.94000.json",
    "title": "同鄭禹功登巾子山",
    "author": "曾幾",
    "paragraphs": [
      "天台雁蕩天下奇，豈不欲往官縛之。",
      "巾山只在郡南郭，曾未著眼真成癡。",
      "今晨排遣簿書了，往赴鄭老同幽期。",
      "羊腸轉盡得蘭若，飛鳥不到雲雨垂。",
      "青銅鏡外翠屏遶，中有萬屋魚鱗差。",
      "古來二事不兼得，此地一覽俱無遺。",
      "蓬萊方丈果何許，雲駕飇馭知爲誰。",
      "赤城風月幸好戲，驅取鸞鳯相追隨。"
    ],
    "added_time": "2026-01-03 06:11:40"
  },
  {
    "source_file": "poet.tang.7000.json",
    "title": "雜詩六首 一",
    "author": "李華",
    "paragraphs": [
      "黃鍾扣元音，律呂更循環。",
      "邪氣悖正聲，鄭衛生其間。",
      "典樂忽涓微，波浪與天渾。",
      "嘈嘈鴟梟動，好鳥徒緜蠻。",
      "王吉歸鄉里，甘心長閉關。"
    ],
    "added_time": "2026-01-03 06:12:26"
  },
  {
    "source_file": "poet.song.78000.json",
    "title": "立方和韻復和一首",
    "author": "葛勝仲",
    "paragraphs": [
      "屬疾大廢食，始進一麥麻。",
      "客至闕均禮，呼兒辦瓜茶。",
      "冷落乏勝事，病苦将日加。",
      "兒曹解人意，爲潑閩嶺芽。",
      "山深生意足，香味冠百嘉。",
      "依稀仙掌露，彷彿石橋花。",
      "過盞謝新法，失杯戒憎蛇。",
      "甘我舌三寸，澆我書五車。",
      "餘瀝均學子，少長各有差。",
      "何須待鞠卺，此段固已佳。",
      "人生草頭露，迅晷堪驚嗟。",
      "適意貧亦樂，鍾鼎來何賖。",
      "今朝復何幸，濯暑分流霞。",
      "蘇息問蒼生，欲泛牽牛槎。"
    ],
    "added_time": "2026-01-03 06:12:44"
  },
  {
    "source_file": "poet.tang.21000.json",
    "title": "酬樂天餘思不盡加爲六韻之作",
    "author": "元稹",
    "paragraphs": [
      "律呂同聲我爾身，文章君是一伶倫。",
      "衆推賈誼爲才子，帝喜相如作侍臣。",
      "次韻千言曾報荅，直詞三道共經綸。",
      "元詩駮雜真難辨，白樸流傳用轉新。",
      "蔡女圖書雖在口，于公門戶豈生塵。",
      "商瞿未老猶希冀，莫把籝金便付人。"
    ],
    "added_time": "2026-01-03 06:14:01"
  },
  {
    "source_file": "poet.tang.33000.json",
    "title": "魯望讀襄陽耆舊傳見贈五百言過褒庸材靡有稱是然襄陽曩事歷歷在目夫耆舊傳所未載者漢陽王則宗社元勳孟浩然則文章大匠予次而贊之因而寄荅亦詩人無言不詶之義也次韻",
    "author": "皮日休",
    "paragraphs": [
      "漢水碧於天，南荆廓然秀。",
      "廬羅遵古俗，鄢郢迷昔囿。",
      "幽奇無得狀，巉絕不能究。",
      "興替忽矣新，山川悄然舊。",
      "斑斑生造士，一一應玄宿。",
      "巴庸乃嶮岨，屈景實豪右。",
      "是非既自分，涇渭不相就。",
      "粵自靈均來，清才若天漱。",
      "偉哉洞上隱，卓爾隆中耨。",
      "始將麋鹿狎，遂與麒麟鬬。",
      "萬乘不可謁，千鍾固非茂。",
      "爰從景升死，境上多兵候。",
      "檀溪試戈船，峴嶺屯貝胄。",
      "寂莫數百年，質唯包礫琇。",
      "上玄賞唐德，生賢命之授。",
      "是爲漢陽王，帝曰俞爾奏。",
      "巨德聳神鬼，宏才轢前後。",
      "勢端唯金莖，質古乃玉豆。",
      "行葉蔭大椿，詞源吐洪溜。",
      "六成清廟音，一柱明堂構。",
      "在昔房陵遷，圓穹正中漏。",
      "繄王揭然出，上下拓宇宙。",
      "俯視三事者，騃騃若童幼。",
      "低摧護中興，若鳳視其鷇。",
      "遇險必伸足，逢誅將引脰。",
      "既正北極尊，遂治衆星謬。",
      "重聞章陵幸，再見岐陽狩。",
      "日似新刮膜，天如重熨縐。",
      "易政疾似欬，求賢甚於購。",
      "化之未朞年，民安而國富。",
      "翼衛兩舜趨，鉤陳十堯驟。",
      "忽然遺相印，如羿卸其彀。",
      "姦倖却乘釁，播遷遂終壽。",
      "遺廟屹峰崿，功名紛組繡。",
      "開元文物盛，孟子生荆岫。",
      "斯文縱奇巧，秦璽新雕鏤。",
      "甘窮臥牛衣，受辱對狗竇。",
      "思變如易爻，才通似玄首。",
      "祕於龍宮室，怪於天篆籀。",
      "知者競欲戴，嫉者或將詬。",
      "任達且百觚，遂爲當時陋。",
      "既作才鬼終，恐爲仙籍售。",
      "予生二賢末，得作升木狖。",
      "兼濟與獨善，俱敢懷其臭。",
      "江漢稱炳靈，克明嗣清晝。",
      "繼彼欲爲三，如醨如醇酎。",
      "既見陸夫子，駑心却伏廄。",
      "結彼世外交，遇之於邂逅。",
      "兩鶴思競閑，雙松格爭瘦。",
      "唯恐別仙才，漣漣涕襟袖。"
    ],
    "added_time": "2026-01-03 06:14:39"
  },
  {
    "source_file": "poet.tang.33000.json",
    "title": "魯望昨以五百言見貽過有褒美內揣庸陋彌增媿悚因成一千言上述吾唐文物之盛次敘相得之歡亦迭和之微旨也",
    "author": "皮日休",
    "paragraphs": [
      "三辰至精氣，生自蒼頡前。",
      "粵從有文字，精氣銖於緜。",
      "所以楊墨後，文詞縱橫顛。",
      "元狩富材術，建安儼英賢。",
      "厥祀四百餘，作者如排穿。",
      "五馬渡江日，羣魚食蒲年。",
      "大風蕩天地，萬陣黃鬚羶。",
      "縱有命世才，不如一空弮。",
      "後至陳隋世，得之拘且緛。",
      "太浮如瀲灩，太細如蚳蝝。",
      "太亂如靡靡，太輕如芊芊。",
      "流之爲䣱醟，變之爲游畋。",
      "百足雖云衆，不救殺馬蚿。",
      "君臣作降虜，北走如㺦猭。",
      "所以文字妖，致其國朝遷。",
      "吾唐革其弊，取士將科縣。",
      "文星下爲人，洪秀密於緶。",
      "大開紫宸扉，來者皆詳延。",
      "日晏朝不罷，龍姿歡𨌈𨌈。",
      "於焉周道反，由是秦法悛。",
      "射洪陳子昂，其聲亦喧闐。",
      "惜哉不得時，將奮猶拘攣。",
      "玉壘李太白，銅堤孟浩然。",
      "李寬包堪輿，孟澹擬漪漣。",
      "埋骨采石壙，留神鹿門埏。",
      "俾其羇旅死，實覺天地孱。",
      "猗與子美思，不盡如轉輇。",
      "縱爲三十車，一字不可捐。",
      "既作風雅主，遂司歌詠權。",
      "誰知耒陽土，埋却真神仙。",
      "當於李杜際，名輩或泝沿。",
      "良御非異馬，由弓非他弦。",
      "其物無同異，其人有媸妍。",
      "自開元至今，宗社紛如煙。",
      "爽若沆瀣英，高如崑崙巔。",
      "百家囂浮說，諸子率寓篇。",
      "築之爲京觀，解之爲牲牷。",
      "各持天地維，率意東西牽。",
      "競抵元化首，爭扼真宰咽。",
      "或作制誥藪，或爲宮體淵。",
      "或堪被金石，或可投花鈿。",
      "或爲輿隸唱，或被兒童憐。",
      "烏壘虜亦寫，雞林夷爭傳。",
      "披揭覆載樞，捭闔神異鍵。",
      "力拋尾閭立，思軋大塊旋。",
      "降氣或若虹，耀影或如{艹/冖/殘}。",
      "萬象瘡復痏，百靈瘠且{疒}。",
      "謂乎數十公，筆若明堂椽。",
      "其中有擬者，不絕當如綖。",
      "齊驅不讓策，竝駕或爭駢。",
      "所以吾唐風，直將三代甄。",
      "被此文物盛，由乎聲詩宣。",
      "采彼風人謠，輶軒輕似鸇。",
      "麗者固不捨，鄙者亦爲銓。",
      "其中有鑾戒，一一堪雕鐫。",
      "乙夜以觀之，吾君無釋焉。",
      "遂命大司樂，度之如星躔。",
      "播於樂府中，俾爲萬代蠲。",
      "吹彼圓丘竹，誦茲清廟弦。",
      "不惟娛列祖，兼可格上玄。",
      "粵予何爲者，生自江海壖。",
      "騃騃自總角，不甘耕一壥。",
      "諸昆指倉庫，謂我死道邊。",
      "何爲不力農，稽古真可嘕。",
      "遂與襏襫著，兼之籉笠全。",
      "風吹蔓草花，颯颯盈荒田。",
      "老牛瞪不行，力弱誰能鞭。",
      "乃將耒與耜，竝換槧與鉛。",
      "閱彼圖籍肆，致之千百編。",
      "攜將入蘇嶺，不就無出緣。",
      "堆書塞低屋，添硯涸小泉。",
      "對燈任髻爇，馮案從肘研。",
      "苟無切玉刀，難除指上胼。",
      "爾來五寒暑，試藝稱精專。",
      "昌黎道未著，文教如欲騫。",
      "其中有聲病，於我如𦧝𦧴。",
      "是敢驅頹波，歸之於大川。",
      "其文如可用，不敢佞與便。",
      "明水在稾秸，太羹臨豆籩。",
      "將來示時人，䝟貐垂饞涎。",
      "亦或尚華縟，亦曾爲便嬛。",
      "亦能制灝灝，亦解攻翩翩。",
      "唯思逢陣敵，與彼爭後先。",
      "避兵入句吳，窮悴祗自跧。",
      "平原陸夫子，投刺來翩躚。",
      "開卷讀數行，爲之加敬虔。",
      "忽窮一兩首，反顧唯曲拳。",
      "始來遺巾幗，乃敢排戈鋋。",
      "或爲拔幟走，或遭劘壘還。",
      "不能收亂轍，豈暇重爲篿。",
      "雖然未三北，亦可輸千鐉。",
      "向來說文字，爾汝名可聯。",
      "聖人病歿世，不患窮而蹎。",
      "我未九品位，君無一囊錢。",
      "相逢得何事，兩籠酬戲牋。",
      "無顏解媮合，底事居冗員。",
      "方知萬鍾祿，不博五湖船。",
      "夷[險]但明月，死生應白蓮。",
      "吟餘凭几飲，釣罷偎蓑眠。",
      "終拋峴山業，相共此留連。"
    ],
    "added_time": "2026-01-03 06:14:39"
  },
  {
    "source_file": "poet.tang.33000.json",
    "title": "吳中苦雨因書一百韻寄魯望",
    "author": "皮日休",
    "paragraphs": [
      "全吳臨巨溟，百里到滬瀆。",
      "海物競駢羅，水怪爭滲漉。",
      "狂蜃吐其氣，千尋勃然蹙。",
      "一刷半天墨，架爲欹危屋。",
      "怒鯨瞪相向，吹浪山轂轂。",
      "倏忽腥杳冥，須臾坼崖谷。",
      "帝命有嚴程，慈物有潛伏。",
      "噓之爲玄雲，彌亙千萬幅。",
      "直拔倚天劒，又建橫海纛。",
      "化之爲暴雨，潨潨射平陸。",
      "如將月窟寫，似把天河撲。",
      "著樹勝戟支，中人過箭鏃。",
      "龍光倏閃照，虯角搊琤觸。",
      "此時一千里，平下天台瀑。",
      "雷公恣其志，䃸磹裂電目。",
      "蹋破霹靂車，折却三四輻。",
      "雨工避罪者，必在蚊睫宿。",
      "狂發鏗訇音，不得懈怠僇。",
      "頃刻勢稍止，尚自傾蔌蔌。",
      "不敢履洿處，恐蹋爛地軸。",
      "自爾凡十日，茫然晦林麓。",
      "只是遇滂沱，少曾逢霢霂。",
      "伊余之廨宇，古製拙卜築。",
      "頹檐倒菌黃，破砌頑莎綠。",
      "只有方丈居，其中蹐且跼。",
      "朽處或似醉，漏時又如沃。",
      "階前平汎濫，牆下起趢趚。",
      "唯堪著籉笠，復可乘𦨧宿。",
      "雞犬竝淋漓，兒童但咿噢。",
      "勃勃生濕氣，人人牢於鋦。",
      "鬚眉漬將斷，肝膈蒸欲熟。",
      "當庭死蘭芷，四垣盛薋菉。",
      "解帙展斷書，拂牀安壞櫝。",
      "跳梁老蛙黽，直向牀前浴。",
      "蹲前但相聒，似把白丁辱。",
      "空廚方欲炊，漬米未離䉛。",
      "薪蒸濕不著，白晝須然燭。",
      "汙萊既已濘，買魚不獲䱙。",
      "竟未成麥饘，安能得粱肉。",
      "更有陸先生，荒林抱窮蹙。",
      "壞宅四五舍，病篠三兩束。",
      "蓋檐低礙首，蘚地滑澾足。",
      "注欲透承塵，濕難庇廚簏。",
      "低摧在圭竇，索漠拋偏裻。",
      "手指既已胼，肌膚亦將瘯。",
      "一苞勢欲陊，將撐乏寸木。",
      "盡日欠束薪，經時無寸粟。",
      "[螔]蝓將入甑，蟚蜞已臨鍑。",
      "嬌兒未十歲，枵然自啼哭。",
      "一錢買粔籹，數里走病僕。",
      "破碎舊鶴籠，狼籍晚蠶蔟。",
      "千卷素書外，此外無餘蓄。",
      "著處紵衣裂，戴次紗帽醭。",
      "惡陰潛過午，未及烹葵菽。",
      "吳中銅臭戶，七萬沸如臛。",
      "嗇止甘蟹䱬，侈唯僭車服。",
      "皆希尉吏旨，盡怕里胥錄。",
      "低眉事庸奴，開顏納金玉。",
      "唯到陸先生，不能分一斛。",
      "先生之志氣，薄漢如鴻鵠。",
      "遇善必擎跽，見才輒馳逐。",
      "廉不受一芥，其餘安可黷。",
      "如何鄉里輩，見之乃蝟縮。",
      "粵予苦心者，師仰但踖踧。",
      "受易既可注，請玄又堪卜。",
      "百家皆搜蕩，六藝盡飜覆。",
      "似餒見太牢，如迷遇華燭。",
      "半年得酬唱，一日屢往復。",
      "三秀間稂莠，九成雜巴濮。",
      "奔命既不暇，乞降但相續。",
      "吟詩口吻噅，把筆指節瘃。",
      "君才既不窮，吾道由是篤。",
      "所益諒弘多，厥交過親族。",
      "相逢似丹漆，相望如朓肭。",
      "論業敢並驅，量分合繼躅。",
      "相違始兩日，忡忡想華縟。",
      "出門泥漫漶，恨無直轅輦。",
      "十錢賃一輪，逢上鳴斛觫。",
      "赤脚枕書帙，訪予穿詰曲。",
      "入門且抵掌，大噱時碌碌。",
      "茲淋既浹旬，無乃害九穀。",
      "予惟餓不死，得非道之福。",
      "手中捉詩卷，語快還共讀。",
      "解帶似歸來，脫巾若沐浴。",
      "疎如松間篁，野甚麋對鹿。",
      "行譚弄書籤，臥話枕棊局。",
      "呼童具盤餐，擫衣換雞鶩。",
      "或蒸一升麻，或煠兩把菊。",
      "用以閱幽奇，豈能資口腹。",
      "十分煎臯盧，半榼挽醽醁。",
      "高談繄無盡，晝漏何太促。",
      "我公大司諫，一切從民欲。",
      "梅潤侵束杖，和氣生空獄。",
      "而民當斯時，不覺有煩溽。",
      "念澇爲之災，拜神再三告。",
      "太陰霍然收，天地一澄肅。",
      "燔炙既芬芬，威儀乃毣毣。",
      "須權元化柄，用拯中夏酷。",
      "我願薦先生，左右輔司牧。",
      "茲雨何足云，唯思舉顏歜。"
    ],
    "added_time": "2026-01-03 06:14:39"
  },
  {
    "source_file": "poet.tang.33000.json",
    "title": "初夏即事寄魯望",
    "author": "皮日休",
    "paragraphs": [
      "夏景恬且曠，遠人疾初平。",
      "黃鳥語方熟，紫桐陰正清。",
      "廨宇有幽處，私游無定程。",
      "歸來閉雙關，亦忘枯與榮。",
      "土室作深谷，蘚垣爲干城。",
      "𢼮杉突杝架，迸筍支檐楹。",
      "片石共坐穩，病鶴同喜晴。",
      "癭木四五器，筇杖一兩莖。",
      "泉爲葛天味，松作羲皇聲。",
      "或看名畫徹，或吟閑詩成。",
      "忽枕素琴睡，時把仙書行。",
      "自然寡儔侶，莫說更紛爭。",
      "具區包地髓，震澤含天英。",
      "粵從三讓來，俊造紛然生。",
      "顧予客茲地，薄我皆爲傖。",
      "唯有陸夫子，盡力提客卿。",
      "各負出俗才，俱懷超世情。",
      "駐我一棧車，啜君數藜羹。",
      "敲門若我訪，倒屣欣逢迎。",
      "胡餅蒸甚熟，貊盤舉尤輕。",
      "茗脆不禁炙，酒肥或難傾。",
      "掃除就藤下，移榻尋虛明。",
      "唯共陸夫子，醉與天壤幷。"
    ],
    "added_time": "2026-01-03 06:14:39"
  },
  {
    "source_file": "poet.tang.33000.json",
    "title": "二遊詩 徐詩",
    "author": "皮日休",
    "paragraphs": [
      "東莞爲著姓，奕代皆雋喆。",
      "強學取科第，名聲盡孤揭。",
      "自爲方州來，清操稱凜冽。",
      "唯寫墳籍多，必云清俸絕。",
      "宣毫利若風，剡紙光於月。",
      "札吏指欲胼，萬通排未闋。",
      "樓船若夏屋，欲載如垤㙞。",
      "轉徙入吳都，縱橫礙門闑。",
      "縹囊輕似霧，緗帙殷於血。",
      "以此爲基構，將斯用貽厥。",
      "重於通侯印，貴却全師節。",
      "我愛參卿道，承家能介潔。",
      "潮田五萬步，草屋十餘楶。",
      "微宦不能去，歸來坐如刖。",
      "保茲萬卷書，守慎如羈紲。",
      "念我曾苦心，相逢無間別。",
      "引之看祕寶，任得窮披閱。",
      "軸閑翠鈿剝，籤古紅牙折。",
      "帙解帶芸香，卷開和桂屑。",
      "枕兼石鋒刃，榻共松瘡癤。",
      "一臥寂無諠，數編看盡徹。",
      "或攜歸廨宇，或把穿林樾。",
      "挈過太湖風，抱宿支硎雪。",
      "如斯未星紀，悉得分毫末。",
      "翦除幽僻藪，滌蕩玄微窟。",
      "學海正狂波，予頭向中𭮷。",
      "聖人患不學，垂誡尤爲切。",
      "苟昧古與今，何殊瘖共{目闋}。",
      "昔之慕經史，有以傭筆札。",
      "何況遇斯文，借之不曾輟。",
      "吾衣任縠纑，吾食甘糠覈。",
      "其道苟可光，斯文那自伐。",
      "何竹青堪殺，何蒲重好截。",
      "如能盈兼兩，便足酬飢渴。",
      "有此競苟榮，聞之兼可噦。",
      "東臯耨煙雨，南嶺提薇蕨。",
      "何以謝徐君，公車不聞設。"
    ],
    "added_time": "2026-01-03 06:14:39"
  },
  {
    "source_file": "poet.song.56000.json",
    "title": "過土山寨",
    "author": "黄庭堅",
    "paragraphs": [
      "南風日日縱篙撐，時喜北風將我行。",
      "湯餠一杯銀線亂，蔞蒿數筯玉簪橫。"
    ],
    "added_time": "2026-01-03 06:15:07"
  },
  {
    "source_file": "poet.tang.14000.json",
    "title": "將遊東都留別包諫議",
    "author": "戴叔倫",
    "paragraphs": [
      "衰客慙墨綬，素舸逐秋風。",
      "雲雨恩難報，江湖意已終。",
      "縣當仙洞口，路出故園東。",
      "唯有新離恨，長留夢寐中。"
    ],
    "added_time": "2026-01-03 06:16:04"
  },
  {
    "source_file": "poet.song.96000.json",
    "title": "贈穎師",
    "author": "王洋",
    "paragraphs": [
      "昔有二大士，比跡相差池。",
      "一隱盧老堂，一作貧舍兒。",
      "任緣本無意，音韻偶追隨。",
      "髙唱既絕詣，豹隱那得窺。",
      "穎公實靜者，妙賞心自知。",
      "以此墨守慮，遠繼白雪詞。",
      "首叙同契語，生死一推移。",
      "末祛唱酬跡，風月非所私。",
      "中間任遊戲，不假永篇題。",
      "自此探骨髓，杜蘭雜香蘼。",
      "翻思前作者，往往求其皮。",
      "彼非不論量，泛浪忽深思。",
      "但取偶世語，髙調終莫追。",
      "穎公整襟量，峭聳乘嶔危。",
      "冥捜尚論古，快警耳目疑。",
      "不從禪寂縳，此道信權奇。"
    ],
    "added_time": "2026-01-03 06:16:13"
  },
  {
    "source_file": "poet.song.54000.json",
    "title": "莊居值雨偶得十詩示秦處度  其一○",
    "author": "李之儀",
    "paragraphs": [
      "競爽聯夜光，一箇乃明月。",
      "吾友不可見，頼爾相怡悅。",
      "蒹葭空非倚，聲聞乃不輟。",
      "啜菽安暮年，足以免絕突。"
    ],
    "added_time": "2026-01-03 06:16:14"
  },
  {
    "source_file": "poet.song.90000.json",
    "title": "秋夜有懷二首  其二",
    "author": "李綱",
    "paragraphs": [
      "坐失金湯險，搖搖翠蓋飛。",
      "空聞八駿御，不見六龍歸。",
      "天地干戈滿，瀟湘鴻鴈稀。",
      "漢宫秋夜月，依舊照彤闈。"
    ],
    "added_time": "2026-01-03 06:16:31"
  },
  {
    "source_file": "poet.song.69000.json",
    "title": "送大受赴天官",
    "author": "鄒浩",
    "paragraphs": [
      "元祐真人初御天，四門穆穆來忠言。",
      "閬風學士望朝野，即日賜環司諌垣。",
      "當時同列繼登用，獨先朝露歸九原。",
      "位不酬身在孫子，嶷嶷諸子聲名喧。",
      "叔也縱横五經內，娱目未始窺家園。",
      "苟聞某所有賢者，弊車趼僕從之奔。",
      "甘陵南北正分黨，攘臂其間無怨恩。",
      "未見其止見其進，會須一指收乾坤。",
      "素冠俛首琴復御，鵬飛九萬方化鯤。",
      "于今怙恃只明主，肯與世俗均寒暄。",
      "早知妙筆三千牘，矧已慟哭論元元。",
      "韓城父老儻改作，爲報及此高閭門。"
    ],
    "added_time": "2026-01-03 06:16:50"
  },
  {
    "source_file": "poet.song.69000.json",
    "title": "雙璧歌寄馬叔寶",
    "author": "鄒浩",
    "paragraphs": [
      "君不見朱公託身天地中，四方萬貨常憧憧。",
      "其間雙璧最奇寶，分明日月生西東。",
      "問公酬價初幾所，一者千金一半此。",
      "精神肉好非不同，側視裁差厚薄耳。",
      "公心夙悟誰得窺，但無故槖無留貲。",
      "交貧族遠富衣食，高義日與清風馳。",
      "梁人有獄久不决，君臣相顧空嚬眉。",
      "公來答問只一語，群疑亟判如蓍龜。",
      "須知成效異霄壌，頗恨儒冠多失之。",
      "多失之，胡弗思，他年薄俗待爾移，奈何璧價先自虧。"
    ],
    "added_time": "2026-01-03 06:16:50"
  },
  {
    "source_file": "poet.song.69000.json",
    "title": "送表兄華元翰赴四會尉",
    "author": "鄒浩",
    "paragraphs": [
      "頤山潁水天西東，四載相望二千里。",
      "我守枯株未得還，君逐飛蓬忽然至。",
      "坐令桑梓落眼中，頓覺精神到塵外。",
      "昔人逃空喜足音，况乃謦欬逢昆弟。",
      "此會由來天予之，幾日冷風清暑氣。",
      "君才榮華早馳名，荆國先生曾改視。",
      "殿前射策失龍頭，仕處波濤起平地。",
      "胸中萬慮不一施，却作明時嶺南尉。",
      "太夫人年七十三，諸子半掩黄壚逝。",
      "蘭陔養志獨賴君，路遠何由復迎侍。",
      "當思有以慰其心，莫把光陰較榮悴。",
      "本朝丞相豈不盛，尚輩流人已三歲。",
      "君今補考裁秋冬，託身民上與之異。",
      "蕭條官府似僧居，春入梅花更堪醉。",
      "要須相與無町畦，卷舌爲喑真得計。",
      "我家宅相世所知，矯首南雲從此俟。"
    ],
    "added_time": "2026-01-03 06:16:50"
  },
  {
    "source_file": "poet.song.69000.json",
    "title": "送章顯父推官改官",
    "author": "鄒浩",
    "paragraphs": [
      "高堂夫人九十餘，一子晚方趨仕途。",
      "前年封邑非子致，更待子榮新命書。",
      "子紆墨綬來漢東，百里氣和年屢豐。",
      "聲名籍籍動羣耳，還似當時詩賦中。",
      "諸公欲默安得已，争遡日邊飛薦紙。",
      "拔身左選歸尚書，攄發平生從此始。",
      "攄發平生從此始，未足爲子增欣喜，所喜榮親有期矣。",
      "郡邑疏恩壽齯齒，斑衣兒啼奉甘旨。"
    ],
    "added_time": "2026-01-03 06:16:50"
  },
  {
    "source_file": "poet.song.69000.json",
    "title": "寄仲弓",
    "author": "鄒浩",
    "paragraphs": [
      "道德不與祿位期，富貴自隨時命至。",
      "君賓以明故自銷，禦寇於羊知去意。",
      "城南豈復異墻東，詩句由來勝刺字。",
      "直作朱游真丈夫，莫使小生敢相吏。"
    ],
    "added_time": "2026-01-03 06:16:50"
  },
  {
    "source_file": "poet.tang.23000.json",
    "title": "早朝",
    "author": "白居易",
    "paragraphs": [
      "鼓動出新昌，雞鳴赴建章。",
      "翩翩穩鞍馬，楚楚健衣裳。",
      "宮漏傳殘夜，城陰送早涼。",
      "月堤槐露氣，風燭樺煙香。",
      "雙闕龍相對，千官雁一行。",
      "漢庭方尚少，慙嘆鬢如霜。"
    ],
    "added_time": "2026-01-03 06:17:10"
  },
  {
    "source_file": "poet.song.57000.json",
    "title": "牧童",
    "author": "黄庭堅",
    "paragraphs": [
      "騎牛遠遠過前村，吹笛風斜隔壠聞。",
      "多少長安名利客，機關用盡不如君。"
    ],
    "added_time": "2026-01-03 06:17:19"
  },
  {
    "source_file": "poet.song.85000.json",
    "title": "和王彦休",
    "author": "王庭珪",
    "paragraphs": [
      "書成欲奏未央宮，起廢鍼盲略異同。",
      "已就外車傳服氏，應曾綵筆夢文通。",
      "且觀落紙驚回鳯，莫歎摩天欠阿鴻。",
      "宿學暮年方發策，菑川重看一衰翁。"
    ],
    "added_time": "2026-01-03 06:17:21"
  },
  {
    "source_file": "poet.song.60000.json",
    "title": "次韵和湖南運判司勳曹公衡山行",
    "author": "華鎮",
    "paragraphs": [
      "大山隠隠橫如衡，北與常嶽當天經。",
      "發奇吐怪無時停，旦暮生氣凝紫青。",
      "隆隆翠光照南溟，是爲朱陵赤帝庭。",
      "奇峰八九羅明星，真仙宴集通層城。",
      "飛樓疊閣到絕頂，環回照映真雲屏。",
      "流泉夜逐銀河傾，危石上與搘機撐。",
      "輕輿飛蓋不知峻，來往常見林梢盈。",
      "炳靈彌世動宸扆，儀物嚴奉侔朝廷。",
      "天章國寶萃神異，金華墨彩光崢嶸。",
      "提封奄有神仙宅，星軺部按經雲扃。",
      "傳經俯可拾青紫，摛華早合登蓬瀛。",
      "肯跨蘇耽嶺頭鶴，輕逐浮丘吹玉笙。",
      "暫將勝具擬玄度，行與大帝調六英。",
      "漢庭已當思汲黯，紫坦歸次光晶熒。",
      "尋源况曾到雞足，根塵洗盡丹臺靈。",
      "宰官應世通有誠，飛雲何意超鴻冥。",
      "玄珠不獨罔象得，白雪一點洪鑪生。",
      "詩豪墨妙天許并，雲崖蘇壁增新銘。",
      "紫虛羽蓋飄竛竮，湘源寶瑟鳴蘭汀。",
      "蛾眉旋顧若自失，霜威一肅春華零。",
      "琴高睥睨不敢請，遺鯉失步奔長鯨。",
      "平反犴獄成虛囹，姦豪斂衽無辜寧。",
      "隨車靄靄留餘馨，千里卷盡重雲暝。",
      "威形不習西門豹，襟風遠析湘人酲。",
      "自憐匏繫致身誤，遲日坐費三春晴。",
      "况無氛翳動精祲，照乘惟有仙花明。",
      "日邊應許留姓名，雲車未間相逢迎。",
      "花源深處尋遺氓，枕泉潄石窮幽清。",
      "拂掠朱鸞毛羽輕，朗聽日轂聲鍧鍧。",
      "誰知信舍遠千里，胸中浩氣高難平。",
      "翰林一想天姥起，當年飛夢三更成。",
      "便欲登臨雲頂寺，俯看練带瀟湘橫。",
      "驚聞佳句得交珮，傳寫寶祕勝韋籝。",
      "清新自是文章伯，飛譽高華由妙齡。",
      "美如時雨恣飛洒，有聲著物皆欣聽。",
      "河流萬里勢不息，曲折細可爲章程。",
      "大匠斤斧何經營，良賈厚藏非力耕。",
      "鋒鋩銛利新發硎，文彩繁縟森華纓。",
      "洗心吟玩曾未再，已覺兩腋生羽翎。",
      "千巖萬壑句中盡，此身如在衡山行。"
    ],
    "added_time": "2026-01-03 06:18:14"
  },
  {
    "source_file": "poet.tang.22000.json",
    "title": "和荅詩十首 和大觜烏",
    "author": "白居易",
    "paragraphs": [
      "烏者種有二，名同性不同。",
      "觜小者慈孝，觜大者貪庸。",
      "觜大命又長，生來十餘冬。",
      "物老顏色變，頭毛白茸茸。",
      "飛來庭樹上，初但驚兒童。",
      "老巫生奸計，與烏意潛通。",
      "云此非凡鳥，遙見起敬恭。",
      "千歲乃一出，喜賀主人翁。",
      "祥瑞來白日，神聖占知風。",
      "陰作北斗使，能爲人吉凶。",
      "此烏所止家，家產日夜豐。",
      "上以致壽考，下可宜田農。",
      "主人富家子，身老心童蒙。",
      "隨巫拜復祝，婦姑亦相從。",
      "殺雞薦其肉，敬若禋六宗。",
      "烏喜張大觜，飛接在虛空。",
      "烏既飽羶腥，巫亦饗甘濃。",
      "烏巫互相利，不復兩西東。",
      "日日營巢窟，稍稍近房櫳。",
      "雖生八九子，誰辨其雌雄。",
      "羣雛又成長，衆觜逞殘兇。",
      "探巢吞燕卵，入蔟啄蠶蟲。",
      "豈無乘秋隼，羈絆委高墉。",
      "但食烏殘肉，無施搏擊功。",
      "亦有能言鸚，翅碧觜距紅。",
      "暫曾說烏罪，囚閉在深籠。",
      "青青窗前柳，鬱鬱井上桐。",
      "貪烏占栖息，慈烏獨不容。",
      "慈鳥爾奚爲，來往何憧憧。",
      "曉去先晨鼓，暮歸後昏鐘。",
      "辛苦塵土間，飛啄禾黍叢。",
      "得食將哺母，飢腸不自充。",
      "主人憎慈烏，命子削彈弓。",
      "弦續會稽竹，丸鑄荆山銅。",
      "慈烏求母食，飛下爾庭中。",
      "數粒未入口，一丸已中胸。",
      "仰天號一聲，似欲訴蒼穹。",
      "反哺日未足，非是惜微躬。",
      "誰能持此冤，一爲問化工。",
      "胡然大觜烏，竟得天年終。"
    ],
    "added_time": "2026-01-03 06:19:05"
  },
  {
    "source_file": "poet.song.54000.json",
    "title": "讀吳思道藏海詩集傚其體",
    "author": "李之儀",
    "paragraphs": [
      "唐末詩人自一家，剪裁風月間鶑花。",
      "憑陵墮緒篇篇勝，點綴餘妍字字斜。",
      "遠水連天來怨笛，爛霞烘日带棲鴉。",
      "法書警句真如此，流落桑榆重歎嗟。"
    ],
    "added_time": "2026-01-03 06:19:43"
  },
  {
    "source_file": "poet.tang.14000.json",
    "title": "送崔拾遺峒江淮訪圖書",
    "author": "戴叔倫",
    "paragraphs": [
      "九門思諫議，萬里採風謠。",
      "關外逢秋月，天涯過晚潮。",
      "鴈來雲杳杳，木落浦蕭蕭。",
      "空怨他鄉別，迴舟暮寂寥。"
    ],
    "added_time": "2026-01-03 06:19:47"
  },
  {
    "source_file": "poet.tang.21000.json",
    "title": "樂府古題序 夢上天",
    "author": "元稹",
    "paragraphs": [
      "夢上高高天，高高蒼蒼高不極。",
      "下視五嶽塊纍纍，仰天依舊蒼蒼色。",
      "蹋雲聳身身更上，攀天上天攀未得。",
      "西瞻若水兔輪低，東望蟠桃海波黑。",
      "日月之光不到此，非暗非明煙塞塞。",
      "天悠地遠身跨風，下無階梯上無力。",
      "來時畏有他人上，截斷龍胡斬鵬翼。",
      "茫茫漫漫方自悲，哭向青雲椎素臆。",
      "哭聲厭咽旁人惡，喚起驚悲淚飄露。",
      "千慙萬謝喚厭人，向使無君終不寤。"
    ],
    "added_time": "2026-01-03 06:19:54"
  },
  {
    "source_file": "poet.song.78000.json",
    "title": "同子充遊堯祠見交代李行正詩追用李太白舊韻因亦次韻呈子充",
    "author": "葛勝仲",
    "paragraphs": [
      "俗物敗人意，作吏七不堪。",
      "朅來東蒙遇歡友，角立傑出推江南。",
      "英材百汰揮利刃，夷量萬頃澄寒潭。",
      "弱齡文采照金殿，荏苒立境衣猶藍。",
      "銅章來踏瑕丘鼓，邑屋歡康無疾苦。",
      "春風郊外正酣酣，笑指叢祠兩驂舞。",
      "猛抛簿領亂回回，戲看油碧聲如雷。",
      "不遣韶光浪湮滅，桃已蒸霞柳飛雪。",
      "超然危立俯河干，抱城清泗鳴驚湍。",
      "謫仙秀句但碑板，無復真跡龍蛇蟠。",
      "君不見聰明文思撫寰海，四表上下騰光彩。",
      "破椽欺魄爐無煙，豪氣英風亦何在。",
      "荒郊遺趾望中來，遐想千古令人哀。",
      "祖龍巡幸亦瑣瑣，從臣徒向蒼珉開。",
      "豪華豈復靈光殿，峻峗誰知季武臺。",
      "耿耿星河掛窗牖，未跨歸鞍猶捧手。",
      "同門早歲氣横秋，年大饑寒依秫酒。",
      "俗儒醒醉尚不分，金馬玉麟名遠聞。",
      "小縣鳴弦煩卓令，冷閣問字疲子雲。",
      "五斗不歸俱委瑣，邂逅爲僚天贊我。",
      "金蘭縞紵未足誇，嵇吕命駕何其賖。",
      "官寺相望無百步，泮林正對河陽花。",
      "坐令荘舄忘吟越，亦復無心存魏闕。",
      "蒲酒相從未有涯，祭竈請鄰纔一月。"
    ],
    "added_time": "2026-01-03 06:20:08"
  },
  {
    "source_file": "poet.song.96000.json",
    "title": "次韻辛起李長篇",
    "author": "王洋",
    "paragraphs": [
      "十年爪牙官，百世傳風流。",
      "每思先賢範，爛漫涕不收。",
      "爭奪世界中，蕭灑自十洲。",
      "辛使東洲望，翹材錯薪槱。",
      "干戈一相尋，賢愚自相仇。",
      "六鰲失所負，群賢困道周。",
      "人如辛使者，往往官屢休。",
      "用舍方坎壈，身世同蜉蝣。",
      "但聞公卿間，飽誦才業優。",
      "爵祿縱可辭，歲月那得媮。",
      "向來成名時，石室書盍紬。",
      "奈何俯仰中，窘路拘驊騮。",
      "嘶鳴合亨塗，飄泊仍海陬。",
      "嗟予才每下，粗能别薰蕕。",
      "識面苦不早，論交亦何尤。",
      "長裾曳非難，騖棹驚莫留。",
      "既懷難會戀，那無輕去愁。",
      "方今草寇猖，健兒炊矛頭。",
      "金盤集衛霍，藜糝甘軻邱。",
      "不知到死處，真得飽暖不。",
      "行當捫牽牛，快願同桴浮。"
    ],
    "added_time": "2026-01-03 06:20:19"
  }
]