[
  {
    "source_file": "poet.song.137000.json",
    "title": "次韻即席",
    "author": "范成大",
    "paragraphs": [
      "留連銀燭照金荷，腸斷華年一擲梭。",
      "月姊有情難獨夜，天孫無頼早斜河。",
      "晶晶霜瓦寒生粟，衮衮風幃細湧波。",
      "鴰鶡曉啼鳴鵲散，許多佳景奈愁何。"
    ],
    "added_time": "2026-01-01 22:54:53"
  },
  {
    "source_file": "poet.song.37000.json",
    "title": "和運使學士浣花亭",
    "author": "葛琳",
    "paragraphs": [
      "井絡西南區，成都號佳麗。",
      "錦城十里外，景物居然異。",
      "傍縈浣花溪，中開布金地。",
      "杜宅巋遺址，任祠載經祀。",
      "自昔歲一遊，有亭久摧廢。",
      "將期汎舟會，先此留旌騎。",
      "弗基矧肯構，後人莫予嗣。",
      "冠蓋或戾止，風雨亡所庇。",
      "我公至之初，行樂徇人意。",
      "柅車集賓組，幕天陳燕器。",
      "苟弗謀高明，胡爲革媮敝。",
      "鳩工度材用，奢儉求中制。",
      "舉從縣官給，下靡秋毫費。",
      "巍然大厦成，甚于折枝易。",
      "藩條息偃暇，時律清和際。",
      "落成及休辰，夙駕忻重詣。",
      "羣嬉逐使轂，雜處同蠶市。",
      "棟宇美可觀，席筵陳有次。",
      "芳樽既罷撤，綵舲爰登憩。",
      "夾岸布緹帟，中流喧鼓吹。",
      "泝沿烟靄間，禽鳥共翔戲。",
      "都人與士女，疊足連帷被。",
      "弄珠疑漢曲，浮觴均洛禊。",
      "晻晻日將暮，熙熙衆皆醉。",
      "怳入武陵源，却返塵寰世。",
      "自是畢遨賞，始復專民事。",
      "農耕士就學，商販工居肆。",
      "蜀邦生齒繁，衣食良囏匱。",
      "三時急耕播，寸壤無遺棄。",
      "茲焉俾暇逸，所以慰勤瘁。",
      "上頼天子心，慎重坤維寄。",
      "既擇邇臣德，來秉諸侯瑞。",
      "且命太史賢，出攬清澄轡。",
      "第務廣教育，孜孜布仁惠。",
      "匪圖極聚斂，規規奉邦計。",
      "和氣斯涵濡，羣生皆茂遂。",
      "乃躋富壽域，共樂升平治。",
      "不才備屬僚，罔補公家利。",
      "廕宇幸焉依，雅聲慙善繼。",
      "願比召南篇，永歌棠蔽芾。"
    ],
    "added_time": "2026-01-01 22:55:49"
  },
  {
    "source_file": "poet.song.37000.json",
    "title": "送程給事知越州",
    "author": "元耆寧",
    "paragraphs": [
      "請符又作浙東行，六郡爭驅紺弩迎。",
      "環佩聲回堯陛遠，旌旗光動禹川明。",
      "山烘橘柚香浮席，溪漲菰蒲翠徹城。",
      "人在蓬萊仍晝錦，會稽故事兩兼榮。"
    ],
    "added_time": "2026-01-01 22:55:49"
  },
  {
    "source_file": "poet.song.37000.json",
    "title": "句  其一",
    "author": "陳知默",
    "paragraphs": [
      "平地風烟橫白鳥，半山雲木卷蒼藤。"
    ],
    "added_time": "2026-01-01 22:55:49"
  },
  {
    "source_file": "poet.song.37000.json",
    "title": "句  其二",
    "author": "陳知默",
    "paragraphs": [
      "雲埋山麓藏秋雨，葉脫林梢带晚風。"
    ],
    "added_time": "2026-01-01 22:55:49"
  },
  {
    "source_file": "poet.song.37000.json",
    "title": "宿濟州西門外旅館",
    "author": "晁端友",
    "paragraphs": [
      "寒林殘日欲棲烏，壁裏青燈乍有無。",
      "小雨愔愔人假寐，卧聽疲馬齧殘芻。"
    ],
    "added_time": "2026-01-01 22:55:49"
  },
  {
    "source_file": "poet.song.1000.json",
    "title": "楊照承議蘆雁枕屏",
    "author": "畢士安",
    "paragraphs": [
      "畫師不肯傳風蝶，故作枯乾逞奇絕。",
      "清秋未合結繁陰，深戶何從灑飛雪。",
      "雪裏鴨兒苦耐寒，眠沙枕浦白雲團，黄蘆槭槭枝葉乾。",
      "江頭鳴雁恰飛起，恍如身到瀟湘間。",
      "瀟相洞庭雲水隔，山路坡陁斷行客。",
      "從來冬景畫已難，况有翎毛似崔白。",
      "已覺冰漫稻粱少，更疑水宿溪垠窄。",
      "生平有道付滄洲，今日床頭動行色。",
      "屏風主人家近遠，我昔曾過潯陽縣，田蘆野雁嘗親見。",
      "出門解榻定相逢，借我家鄉令對面。"
    ],
    "added_time": "2026-01-01 22:57:43"
  },
  {
    "source_file": "poet.song.11000.json",
    "title": "黄孝基歸上饒",
    "author": "宋祁",
    "paragraphs": [
      "街徼曙鼕喧，行人岸艤船。",
      "杓星背城隠，萍日過江圓。",
      "霧晦書囊竹，塵昏劍室蓮。",
      "他時漢廷用，未減賈生年。"
    ],
    "added_time": "2026-01-01 22:57:54"
  },
  {
    "source_file": "poet.song.223000.json",
    "title": "崇福寺大用堂乃魏文節祠舊有半牀雲一窗月在兩掖取舒嬾堂詩中語也主僧澤南洲撤兩掖尊大用堂而新之魏東齋有詩因次韻",
    "author": "陳著",
    "paragraphs": [
      "魯公香火寺，便道幾經行。",
      "樹老存高節，碑全見太平。",
      "浮雲從變化，古月自分明。",
      "頼有文孫在，毋忘大用名。"
    ],
    "added_time": "2026-01-01 22:58:40"
  },
  {
    "source_file": "poet.song.100000.json",
    "title": "廛居一首",
    "author": "蘇籀",
    "paragraphs": [
      "廣輪函丈中唐甓，安得青松柏篠柟。",
      "蘭菊葵荷聊代匱，鳥烏鵞鴨粗相諳。",
      "中田他日規蝸舍，諸巘白雲縈翠嵐。",
      "耕殖自營天韻佚，世芬妨道豈宜躭。"
    ],
    "added_time": "2026-01-01 22:59:05"
  },
  {
    "source_file": "poet.song.155000.json",
    "title": "聞齊安雜詠板成從沈守求印蒙以爲贈",
    "author": "薛季宣",
    "paragraphs": [
      "軑縣西南弦子國，使君昭代文章伯。",
      "氣吞雲夢納東坡，心在江湖輕赤壁。",
      "月波蕩漾春山色，崢嶸洲草芊芊碧。",
      "政平訟簡暇居多，杖屨逍遥神自適。",
      "到眼風光看如畫，罨畫溪干舊遊者。",
      "高亭矗立畫不如，坐歗雲屏自天寫。",
      "使君好客非春申，一夔已足無餘人。",
      "哦詩五百盡清警，立使江山景物新。",
      "江山景物古來有，前賢相與天長久。",
      "近來百草漸埋沒，頼有此詩爲一剖。",
      "使君好善人如己，鋟板巾箱波遠邇。",
      "良知何獨此麻城，天下行聞爲商起。",
      "我拘官禁儃杭葦，跂望亭高衣带水。",
      "高唐想像賦神遊，遊客言詩詩信美。",
      "空書從學穆清風，得見異書人見同。",
      "解嘲不用潘邠老，祇在先生指顧中。"
    ],
    "added_time": "2026-01-01 22:59:36"
  },
  {
    "source_file": "poet.song.241000.json",
    "title": "伍相公廟丁亥被燬",
    "author": "連文鳳",
    "paragraphs": [
      "蘆中人，蘆中人，漁父相逢潯水津。",
      "一言慷慨辭寶劍，江空月白波粼粼。",
      "被髮佯狂乞吳市，狀貌不類流離民。",
      "博浪鐵椎袖入手，留侯切切志在秦。",
      "踰淮涉泗掃荆闕，死龍鞭笞無完鱗。",
      "日暮途窮快逆施，憤怒激烈忘君臣。",
      "堂堂廟食幾千禩，一夕化作風中塵。",
      "吳山落照秋風老，草木黤慘無餘春。",
      "天道茫茫忽今古，世事渺渺如雲輪。",
      "蘆中人，蘆中人，生爲公相死爲神。",
      "何時拔刀斫鱠痛飲松江醇。"
    ],
    "added_time": "2026-01-01 23:00:29"
  },
  {
    "source_file": "poet.song.137000.json",
    "title": "竹下",
    "author": "范成大",
    "paragraphs": [
      "松杉晨氣清，桑柘暑陰薄。",
      "稻穗黄欲卧，槿花紅未落。",
      "秋鶑尚嬌姹，晚蝶成飄泊。",
      "犬騃逐車馬，雞驚撲籬落。",
      "道逢行商問，平生幾芒屩。",
      "頳肩走四方，爲口不計脚。",
      "劣能濡簞瓢，何敢議囊橐。",
      "我亦縻斗升，三年去丘壑。",
      "二俱亡羊耳，未用苦商略。"
    ],
    "added_time": "2026-01-01 23:00:34"
  },
  {
    "source_file": "poet.song.10000.json",
    "title": "哭公實學士",
    "author": "宋庠",
    "paragraphs": [
      "高子北方士，才爲國之華。",
      "靈襟絕塵藻，麗藻紛春葩。",
      "雖云服韁鎖，高意籠青霞。",
      "子昔久蒙潤，逢辰亨乃嘉。",
      "聯飛奉臺閣，相顧引龜緺。",
      "鮑叔不予怯，楚臣寧汝瑕。",
      "詔書頻出沐，歸轡屢回車。",
      "時過蔣生徑，或詣子雲家。",
      "柏將松竝悅，人與室非遐。",
      "自謂百年分，風期何所嗟。",
      "君命良不淑，浮生茲有涯。",
      "沈疴犯霜露，幽讖發龍蛇。",
      "美志一朝盡，餘哀千古賒。",
      "招魂知是否，生肘詎真耶。",
      "塗斤失郢匠，膝席夭長沙。",
      "青黄飾溝木，藩褥墜風花。",
      "世事一以謬，何言定隆窊。",
      "都門執謳紼，原路引哀笳。",
      "夕雲旌外慘，春日塚頭斜。",
      "自此掩瑶軫，其誰知伯牙。"
    ],
    "added_time": "2026-01-01 23:02:03"
  },
  {
    "source_file": "poet.song.233000.json",
    "title": "壬寅生日別賦",
    "author": "方回",
    "paragraphs": [
      "南踰梅嶺北冰天，跋涉艱危□□憐。",
      "頗頼青州從事力，□過絳縣老人年。",
      "稍同氣臭能□□，□□□□□□□。",
      "□□八旬苦多病，且須爛醉海榴前。"
    ],
    "added_time": "2026-01-01 23:02:07"
  },
  {
    "source_file": "poet.song.109000.json",
    "title": "胡無人行二首  其二",
    "author": "曹勛",
    "paragraphs": [
      "胡無人，胡無人，嫖姚十八爲將軍。",
      "酒酣耳熱氣益振，胡兒百萬空成羣。",
      "兵車轔轔動雷轂，漢軍霆擊崩屯雲。",
      "登封居胥轉瀚海，波澄萬里無纖塵。",
      "胡無人，胡無人，六驘夜遁徒苦辛。",
      "當時足雪平城恥，猶恨逋誅尚有人。"
    ],
    "added_time": "2026-01-01 23:03:00"
  },
  {
    "source_file": "poet.song.223000.json",
    "title": "丹山主者恭雪航年七十餘清苦善吟八句以似",
    "author": "陳著",
    "paragraphs": [
      "本是住林深，浮雲載出林。",
      "蹣跚多病脚，邂逅十年心。",
      "破鼓饑甘飯，殘鐙老醒吟。",
      "我來相訪外，梅竹是知音。"
    ],
    "added_time": "2026-01-01 23:03:44"
  },
  {
    "source_file": "poet.song.18000.json",
    "title": "恭謝天地慶成五言六韻",
    "author": "韓琦",
    "paragraphs": [
      "世積皇基厚，天扶帝極安。",
      "宸心思報重，靈答匪誠難。",
      "蠲潔齋居敞，凝嚴路寢寬。",
      "二儀通聖饗，三后接神歡。",
      "惠澤開秋慘，和聲破曉寒。",
      "南山薦君壽，嶢闕聳羣觀。"
    ],
    "added_time": "2026-01-01 23:04:33"
  },
  {
    "source_file": "poet.song.127000.json",
    "title": "小池觀魚",
    "author": "姜特立",
    "paragraphs": [
      "戲投餠餌方塘上，無限魚兒翻翠浪。",
      "向來瓠瑟聽遺音，今日梅山識清唱。"
    ],
    "added_time": "2026-01-01 23:05:34"
  },
  {
    "source_file": "poet.song.108000.json",
    "title": "題孫倅面山軒詩",
    "author": "朱翌",
    "paragraphs": [
      "舉頭直北看青山，低頭直下覷黄卷。",
      "黄卷辛勤有時厭，青山於人保不變。",
      "山作主人我爲客，主人看客長不倦。",
      "今代風流潄石公，吏事直以儒雅緣。",
      "一丘一壑在胸中，塵土污人聊舉扇。",
      "開門抆拭舊題傍，坐與烏龍通一綫。",
      "近因秋雨聘此君，更倚歲寒爲外援。",
      "賤子與世多背馳，只有青山存半面。",
      "莫嫌剝啄時扣門，要是綈袍故人戀。"
    ],
    "added_time": "2026-01-01 23:05:56"
  },
  {
    "source_file": "poet.song.37000.json",
    "title": "泛汝聯句",
    "author": "辛廱",
    "paragraphs": [
      "平居厭城郭，具舟泛清汝。",
      "藍光一水遠，鐵色兩崖古。",
      "日華動中流，沙紋亂前渚。",
      "湍鳴達公橋，草綠襄王墓。",
      "園英擁流沫，風葉墮殘雨。",
      "停橈弄山泉，扶杖過花塢。",
      "澄潭數亂石，斷石橫顛樹。",
      "泳波魚鬣舒，闖穴蛙首怒。",
      "衝雲一雁遠，唼荇羣鷗聚。",
      "村間桑柘春，川闊牛羊暮。",
      "回頭綠樹失，卷幔青峰露。",
      "尋幽恣盤桓，泊淺屢回互。",
      "靈草不知名，珍禽啼在處。",
      "夕陽散鳴鳩，荒阡拱游兔。",
      "挽纜謠歌童，簪花立田婦。",
      "高歌客自如，歸涉人相負。",
      "青蒲戢戢生，紫燕翩翩度。",
      "雲烟波底明，井邑林外睹。",
      "欣逢閭里舊，愧乏雞黍具。",
      "緡水薦稏鱗，掘石羞山茹。",
      "繞塘梅實綠，冒桂禽殻素。",
      "我巾聊一頹，石榼煩屢注。",
      "朱櫻出芳林，紫笋侑雕俎。",
      "高篇爛珠璧，至樂謝鐘鼓。",
      "嗟予性本隘，於世事皆魯。",
      "便欲棄簪裳，歸去事田圃。",
      "肆意山水樂，脫身塵埃苦。",
      "此適誠足尚，斯言未宜遽。",
      "聖神拱巖廟，賢俊畢珪組。",
      "如君之所懷，於時當有補。",
      "高文贊皇猷，大論寧國步。",
      "無爲五斗卑，遂屈萬里舉。",
      "明心在知己，汗顔愧虛譽。",
      "時方索大鼎，胡爲衒康瓠。",
      "富貴固衆欲，非望久自阻。",
      "聖賢有遺言，戮力期共赴。",
      "嘗聞曰中庸，曾不滯出處。",
      "進當澤生民，退則守環堵。",
      "所求義與比，要在身不汙。",
      "願無廢吾言，於道其可庶。"
    ],
    "added_time": "2026-01-01 23:06:17"
  },
  {
    "source_file": "poet.song.100000.json",
    "title": "送富樞知三衢三首  其一",
    "author": "蘇籀",
    "paragraphs": [
      "琳館屢青書带草，璽封薦捧紫芝泥。",
      "寅車暫此紆台紱，黄閣依前執命珪。",
      "表按山川袴襦內，勸農雲水插秧齊。",
      "論毗國是惟公韙，令順民心不曰卑。"
    ],
    "added_time": "2026-01-01 23:07:28"
  },
  {
    "source_file": "poet.song.118000.json",
    "title": "寄孫永之",
    "author": "王十朋",
    "paragraphs": [
      "詠歌沂水舞雩風，氣壓當時冠與童。",
      "人似賈生年更少，家傳孫綽賦尤工。",
      "孤羆傲兀深叢裏，一鶚軒昂衆鳥中。",
      "早取功名寄衣缽，古來相種出山東。"
    ],
    "added_time": "2026-01-01 23:07:55"
  },
  {
    "source_file": "poet.song.155000.json",
    "title": "跋分定錄",
    "author": "薛季宣",
    "paragraphs": [
      "人生紅樹花，一謝乃其分。",
      "春風儘摇蕩，剛恨分庭糞。",
      "先賢尚龍豢，缺月何灰暈。",
      "譬如陌上塵，要是非關運。",
      "何丘示無朕，子路窮斯慍。",
      "此理未容言，呼兒課天問。"
    ],
    "added_time": "2026-01-01 23:08:18"
  },
  {
    "source_file": "poet.song.10000.json",
    "title": "雨夜秋興示仲氏子京",
    "author": "宋庠",
    "paragraphs": [
      "秋律盪華序，濃雲生夕陰。",
      "羣芳伴雨泣，百竅隨風吟。",
      "衰螢滅遥徑，倦翼翔故林。",
      "暗隙濕已逗，孤燈青欲沈。",
      "愁人此遥夜，萬慮集幽衿。",
      "歡緒未盈尺，憂端已越尋。",
      "借問所以然，出處謬素心。",
      "家世本丘壑，才具非璆琳。",
      "靈根夙已殞，野服良所欽。",
      "搴芝幽澗畔，擉鱉故溪潯。",
      "擉爾濫官牒，今焉旅華簪。",
      "兄弟見羈鞅，交朋頼幽箴。",
      "爾講壞壁簡，我攀羣玉岑。",
      "嚴枚交逸藻，潘陸嗣清音。",
      "羣才方搆厦，短綆徒汲深。",
      "狂迷頓纓鹿，踉蹌乘軒禽。",
      "歸來翳編翟，況乃貫愁霖。",
      "求薪動踰桂，鬻賦靡酬金。",
      "原病固爲累，朔饑非所任。",
      "猶欣共姜被，歲宴樂愔愔。"
    ],
    "added_time": "2026-01-01 23:08:40"
  },
  {
    "source_file": "poet.song.223000.json",
    "title": "靈溪房偶成",
    "author": "陳著",
    "paragraphs": [
      "隨雲入寶坊，寄憩正師房。",
      "醉枕老易醒，閒窗春亦忙。",
      "暄風□花氣，好客带詩香。",
      "信美難久住，我家山水鄉。"
    ],
    "added_time": "2026-01-01 23:09:09"
  },
  {
    "source_file": "poet.song.127000.json",
    "title": "和葉樞相送芍藥  其一",
    "author": "姜特立",
    "paragraphs": [
      "平生出處半參辰，胸臆今朝獲重陳。",
      "二老白頭欣得侶，千枝紅豔欲無春。",
      "已拚把酒同中聖，况是司花別有神。",
      "來歲如今好時節，詩翁著句更芳新。"
    ],
    "added_time": "2026-01-01 23:09:14"
  },
  {
    "source_file": "poet.song.45000.json",
    "title": "和陶飲酒二十首  其四",
    "author": "蘇軾",
    "paragraphs": [
      "蠢蠕食葉蟲，仰空慕高飛。",
      "一朝傅兩翅，乃得黏網悲。",
      "啁啾同巢雀，沮澤疑可依。",
      "赴水生兩殻，遭閉何時歸。",
      "二蟲竟誰是，一笑百念衰。",
      "幸此未化間，有酒君莫違。"
    ],
    "added_time": "2026-01-01 23:10:01"
  },
  {
    "source_file": "poet.song.118000.json",
    "title": "潘岐哥",
    "author": "王十朋",
    "paragraphs": [
      "君不見鳳之雛，驥之子，潘家岐哥無乃是。",
      "鶴溪仙子降英靈，雁蕩名山鍾秀美。",
      "顔色純明白玉璞，精神皎潔秋江水。",
      "胸中之氣已吞牛，開眼睛光如虎視。",
      "此兒奇絕非常兒，小子觀人蓋多矣。",
      "寧非漢代偷桃朔，別是唐家謫仙李。",
      "愚知先生百不憂，但患此兒名盛耳。",
      "先生才高爵未綰，頼渠力振家聲起。",
      "鹿巖他日築高門，車馬煌煌塞閭里。"
    ],
    "added_time": "2026-01-01 23:10:27"
  },
  {
    "source_file": "poet.song.145000.json",
    "title": "春晚  其一",
    "author": "喻良能",
    "paragraphs": [
      "春及瓜期夏景生，鳴蟬漸欲替啼鶑。",
      "蜂臣飛急衝殘絮，蟻子行忙礙落英。"
    ],
    "added_time": "2026-01-01 23:10:56"
  },
  {
    "source_file": "poet.song.145000.json",
    "title": "次韻李同年誠之見貽之什  其一",
    "author": "喻良能",
    "paragraphs": [
      "兄弟同登年亦同，羨君墨妙更文工。",
      "我慙潦倒頭仍白，擬學韓豪一送窮。"
    ],
    "added_time": "2026-01-01 23:10:56"
  },
  {
    "source_file": "poet.song.127000.json",
    "title": "和葉樞密同游南明",
    "author": "姜特立",
    "paragraphs": [
      "出郭眼增明，遐觀酒共傾。",
      "好風吹暑氣，快雨送雷聲。",
      "僧磬清敲寂，鶑簧巧弄晴。",
      "論交方繾綣，奈此別時情。"
    ],
    "added_time": "2026-01-01 23:11:46"
  },
  {
    "source_file": "poet.song.109000.json",
    "title": "採桑曲",
    "author": "曹勛",
    "paragraphs": [
      "鳴鳩初拂羽，桑葉破新萌。",
      "采采不盈匊，攀多力未生。",
      "春服浥朝露，曉日映粧明。",
      "語學流鶑巧，身同飛燕輕。",
      "使君勞借問，夫婿自專城。"
    ],
    "added_time": "2026-01-01 23:11:54"
  },
  {
    "source_file": "poet.song.37000.json",
    "title": "慈母石",
    "author": "羅適",
    "paragraphs": [
      "疊石江頭峻如壁，舟人指云慈母石。",
      "慈母名兮不可聞，巉巖坑壓秋江碧。",
      "我聞慈母石，啟我父母思。",
      "人有父母誰不思，我思父母偏傷悲。",
      "憶昔生我童稚時，家貧日逐圖生資。",
      "父母衣我寧自寒，父母食我寧自饑。",
      "拾薪爲我代燈燭，鬻衣爲我買詩書。",
      "朝夕勸我苦勤讀，戒我弗作庸常兒。",
      "嗟哉我生命多疾，父母提携延歲日。",
      "忽朝卧病一呻吟，父母咿啞面如漆。",
      "有時爲我祝神祇，願我早著藍袍歸。",
      "此時我心常感發，願如夫子言無違。",
      "嗟哉我生命多蹇，少年不第第已晚。",
      "况兼父母未死時，食不飽兮衣不暖。",
      "今朝身爲一命仕，薄俸聊堪奉甘旨。",
      "雙親已逝掩荒丘，薄俸翻將飽妻子。",
      "有時舉筯食新鮮，默默不知雙淚漣。",
      "拭淚空將酒盃奠，酒盃不到陰容前。",
      "慈母石，世稀有，汝在江頭天地久。",
      "我思父母不得食，此恨當同汝不朽。",
      "嗚呼罔極恩難報，於今頼有移忠孝。",
      "行當竭力事明君，庶可揚名酬二親。"
    ],
    "added_time": "2026-01-01 23:12:12"
  },
  {
    "source_file": "poet.song.108000.json",
    "title": "遣興",
    "author": "朱翌",
    "paragraphs": [
      "客去抽書讀，愁來閉戶推。",
      "眼花因酒劇，書草更人催。",
      "怪石巧依竹，凈瓶香引梅。",
      "悠然鑑湖念，又向雁邊回。"
    ],
    "added_time": "2026-01-01 23:12:22"
  },
  {
    "source_file": "poet.song.10000.json",
    "title": "感花",
    "author": "宋庠",
    "paragraphs": [
      "前日來攀小園樹，枝頭蓓蕾無萬數。",
      "今朝置酒來賞花，已有殘英伴飛絮。",
      "春花如此將奈何，白日雖遲終不住。",
      "鶑歌蝶舞兩矜春，見我長嗟亦飛去。"
    ],
    "added_time": "2026-01-01 23:12:30"
  },
  {
    "source_file": "poet.song.11000.json",
    "title": "出城所見賦五題  其三",
    "author": "宋祁",
    "paragraphs": [
      "二月花堪愛，全開未落時。",
      "香輕長抱蕊，霞破即團枝。",
      "舞蝶何曾定，流鶑不待期。",
      "勞君金縷唱，更盡拍浮巵。"
    ],
    "added_time": "2026-01-01 23:13:02"
  },
  {
    "source_file": "poet.song.137000.json",
    "title": "次伯安推官贈別韻",
    "author": "范成大",
    "paragraphs": [
      "交情彌歲竟匆匆，短棹歸尋一畝宮。",
      "塞責文書容我懶，及時盃酒頼君同。",
      "披雲峰頂城頭月，攬秀堂前扇裏風。",
      "千里音書慰離索，莫言天遠費鱗鴻。"
    ],
    "added_time": "2026-01-01 23:13:10"
  },
  {
    "source_file": "poet.song.19000.json",
    "title": "放泉",
    "author": "韓琦",
    "paragraphs": [
      "緩带憑軒喜放泉，映花穿柳逗潺湲。",
      "誰言勝境須崑閬，自有清音過管絃。",
      "赴海任遥終澤潤，灌園思足尚留連。",
      "衰翁日寄南窗傲，枕上時醒白晝眠。"
    ],
    "added_time": "2026-01-01 23:13:18"
  },
  {
    "source_file": "poet.song.19000.json",
    "title": "冬至祀墳",
    "author": "韓琦",
    "paragraphs": [
      "至日郊原擁節旄，先塋躬得奉特醪。",
      "霜威壓野寒方重，山色凌虛氣自高。",
      "衣錦不來夸富貴，報親惟切念劬勞。",
      "連村父老歡相迓，因勸勤耕候土膏。"
    ],
    "added_time": "2026-01-01 23:13:18"
  },
  {
    "source_file": "poet.song.145000.json",
    "title": "淳熙己酉上巳前一日蚤與遂昌縣尉葉禾晚與弟良弼姪得之金華監酒何震飲于月山之曲水覽節物之方新欣湖山之如畫率爾成篇",
    "author": "喻良能",
    "paragraphs": [
      "曲溝流水綠蜿蜒，正值春風上巳天。",
      "不是永和東道主，一觴亦復會羣賢。"
    ],
    "added_time": "2026-01-01 23:14:21"
  },
  {
    "source_file": "poet.song.45000.json",
    "title": "和陶飲酒二十首  其一六",
    "author": "蘇軾",
    "paragraphs": [
      "嘵嘵六男子，絃誦各一經。",
      "復生五丈夫，戢戢丁欲成。",
      "歸田了門戶，與國充踐更。",
      "普兒初學語，玉骨開天庭。",
      "淮老如鶴雛，破殻已長鳴。",
      "舉酒屬千里，一歡愧凡情。"
    ],
    "added_time": "2026-01-01 23:14:28"
  },
  {
    "source_file": "poet.song.45000.json",
    "title": "和陶飲酒二十首  其一七",
    "author": "蘇軾",
    "paragraphs": [
      "淮海雖故楚，無復輕揚風。",
      "齋厨聖賢雜，無事時一中。",
      "誰言大道遠，正頼三杯通。",
      "使君不夕坐，衙門散刀弓。"
    ],
    "added_time": "2026-01-01 23:14:28"
  },
  {
    "source_file": "poet.song.233000.json",
    "title": "題立上舍草意",
    "author": "方回",
    "paragraphs": [
      "萬派江河盡向東，秋風摇落又春風。",
      "性靈根本元相似，軀殻胚胎偶不同。",
      "螻蟻階前藏窟穴，蜘蛛簷外掛虛空。",
      "家中子女兼雞犬，爾我無非樂意中。"
    ],
    "added_time": "2026-01-01 23:15:21"
  },
  {
    "source_file": "poet.song.241000.json",
    "title": "謝人惠梅花",
    "author": "連文鳳",
    "paragraphs": [
      "惟有梅花不厭貧，花前笑語伴閒身。",
      "老枝猶带深山雪，生意能回破屋春。",
      "影待月來明戶牖，香隨風散惱比鄰。",
      "寄余何限江南意，幾度相看憶故人。"
    ],
    "added_time": "2026-01-01 23:15:35"
  },
  {
    "source_file": "poet.song.118000.json",
    "title": "次韻李刑曹病起書懷",
    "author": "王十朋",
    "paragraphs": [
      "中原回首尚塵飛，書劍南來早識機。",
      "方事高眠學安石，却愁多病似王徽。",
      "腸枯謾有書千卷，腰瘦難勝带十圍。",
      "志士未逢聊爾耳，古人何用泣牛衣。"
    ],
    "added_time": "2026-01-01 23:15:49"
  },
  {
    "source_file": "poet.song.137000.json",
    "title": "鎮東行送湯丞相帥紹興",
    "author": "范成大",
    "paragraphs": [
      "吳波鱗鱗越山紫，鎮東旌旆東風裏。",
      "前驅傳道相君來，一夜鑑湖春漲起。",
      "鑑湖如鑑涵空明，相君出處如湖清。",
      "十年勳業泰山重，五鼎富貴浮雲輕。",
      "人言公如裴相國，綠野堂高貯風月。",
      "我獨願公如子牟，身在江湖心魏闕。",
      "浯溪有石高嵯峨，公方東征如此何。",
      "丁寧湖水莫斷渡，早晚歸來絕江去。"
    ],
    "added_time": "2026-01-01 23:16:26"
  },
  {
    "source_file": "poet.song.11000.json",
    "title": "送祝熙載",
    "author": "宋祁",
    "paragraphs": [
      "昔誓繻仍在，今行綬已新。",
      "春鶑得遷友，夜鶴怨歸人。",
      "倦枕低潮月，征帆截渚蘋。",
      "清時偏樂職，寒鼈佐吳醇。"
    ],
    "added_time": "2026-01-01 23:17:34"
  },
  {
    "source_file": "poet.song.145000.json",
    "title": "吳越王廟",
    "author": "喻良能",
    "paragraphs": [
      "五季流民去不還，頼君撫有此江山。",
      "嫌名舉世猶知避，何况來瞻廟貌間。"
    ],
    "added_time": "2026-01-01 23:18:39"
  },
  {
    "source_file": "poet.song.223000.json",
    "title": "與天甯寺主僧雲岫對坐偶成",
    "author": "陳著",
    "paragraphs": [
      "瀟瀟風雨裏，得得又開門。",
      "兩榻蕙蘭壁，半檐花竹邨。",
      "鳴蛙藏綠暗，歸翼带黄昏。",
      "此景少人會，相看付不言。"
    ],
    "added_time": "2026-01-01 23:18:57"
  },
  {
    "source_file": "poet.song.248000.json",
    "title": "和曹士開侍御見寄韵",
    "author": "陸文圭",
    "paragraphs": [
      "南臺御史忠貫日，當晝妖狐屏無跡。",
      "端方自是廊廟器，錯落天球間宏璧。",
      "記曾緩带理江城，猶憶尊前坐談客。",
      "春樹相思白日晚，月梁入夢青燈夕。",
      "乘車戴笠高與下，倚樓看鏡今非昔。",
      "壯心無復夜聞雞，莫比司空鬚恨赤。"
    ],
    "added_time": "2026-01-01 23:19:14"
  },
  {
    "source_file": "poet.song.118000.json",
    "title": "送表叔賈元範赴省試",
    "author": "王十朋",
    "paragraphs": [
      "河東先生才行高，昔游太學聯烝髦。",
      "雄文偉論萬人敵，糠秕歆向奴劉曹。",
      "摶風自許九萬里，肯作斥鷃游蓬蒿。",
      "禮闈一戰果得雋，妙割不折庖丁刀。",
      "禮部無端抑韓子，至今士論猶嗷嗷。",
      "霜蹄暫蹶志益銳，不學郊島徒悲號。",
      "聖君圖治方側席，茲復下詔求賢豪。",
      "壯懷思雪會稽耻，廣場猛效蘭臯鏖。",
      "焚舟决勝在此舉，鄉閭屬望心焦勞。",
      "天庭射策决素藴，忠言爲國驅腥臊。",
      "區區一第溷君耳，要將事業窺伊臯。",
      "瓊林宴罷躍歸騎，薰風拂面吹恩袍。"
    ],
    "added_time": "2026-01-01 23:19:30"
  },
  {
    "source_file": "poet.song.222000.json",
    "title": "春午二首  其一",
    "author": "陳著",
    "paragraphs": [
      "春城那被酒纏綿，燕姹鶑嬌近午天。",
      "花影滿簾庭院寂，碧紗窗迥淡如煙。"
    ],
    "added_time": "2026-01-01 23:19:39"
  },
  {
    "source_file": "poet.song.241000.json",
    "title": "春日田園雜興",
    "author": "連文鳳",
    "paragraphs": [
      "老我無心出市朝，東風林壑自逍遥。",
      "一犁好雨秧初種，幾道寒泉藥旋澆。",
      "放犢曉登雲外壟，聽鶑時立柳邊橋。",
      "池塘見說生新草，已許吟魂入夢招。"
    ],
    "added_time": "2026-01-01 23:19:55"
  },
  {
    "source_file": "poet.song.155000.json",
    "title": "春愁詩效玉川子",
    "author": "薛季宣",
    "paragraphs": [
      "春陰苦亡頼，巧解窮彫鎪。",
      "入我方寸間，釀成一百萬斛傷春愁。",
      "我欲挹此愁，寸田無地安愁芻。",
      "沃以一石五斗杜康酒，醉心還與愁爲謀。",
      "愁腸九轉疾車轂，擾擾萬緒何綢繆。",
      "愁思儻可織，爭奈百結不可紬。",
      "我與愁作惡，走上千尺高高樓。",
      "千尺遡雲漢，只見四極愁雲浮。",
      "都不見銅盤之日，缺月之鉤。",
      "此心莫與明，愁來壓人頭。",
      "逃形入冥室，關閉一已牢。",
      "周遮四壁間，羅幕密以綢。",
      "愁來無際畔，還能爲我添幽憂。",
      "我有龍文三尺之長劍，真剛不作繞指柔。",
      "匣以明月通天虹玉燭銀之寶室，可以陸剸犀象水斷潛伏之蛟虯。",
      "云昔黄帝軒轅氏，用斬銅頭鐵額橫行天下之蚩尤。",
      "擬將此劍斬愁斷，昏迷不見愁之喉。",
      "若士爲我言，子識愁意不。",
      "愁至不亡以，愁生有來由。",
      "閑愁不足計，空言學莊周。",
      "日中之景君莫避，處陰息景景不留。",
      "疾行嫌足音，不如莫行休。",
      "因知萬慮爲縈愁之繂，忘懷爲遣累之舟。",
      "歸來衲被蓋頭坐，從他鼻息鳴齁齁。",
      "取友造物先，汗漫相與遊。",
      "朝躋叫閶闔，夕駕棲丹丘。",
      "天公向我笑，金母爲我謳。",
      "酌我以瓊漿玉液朝陽沆瀣之濃齊，俾我眉壽長千秋。",
      "却欲强挽愁作伴，愁忽去我無處蹤跡尋行輈。",
      "惟有春華鬭春媚，一一蒨絢開明眸。",
      "又有平蕪綠野十百千萬頭鈍悶耕田牛，踏破南山特石頭。"
    ],
    "added_time": "2026-01-01 23:20:04"
  },
  {
    "source_file": "poet.song.108000.json",
    "title": "後兩日葉幹携酒",
    "author": "朱翌",
    "paragraphs": [
      "喜君釃酒吸鯨空，置我飛雲卷霧中。",
      "蒲鴿青浮初落蔕，冰蠶繭就旋開篷。",
      "小凉已覺生衣怯，短策能尋熟路通。",
      "直上高臺延望眼，萬山橫浸一溪東。"
    ],
    "added_time": "2026-01-01 23:20:45"
  },
  {
    "source_file": "poet.song.108000.json",
    "title": "觀李思訓幸蜀圖",
    "author": "朱翌",
    "paragraphs": [
      "上青天路最崎嶇，藏日擎天却有餘。",
      "既驗六龍行萬里，始知一卒當千夫。",
      "望雲騅穩無前馬，带雨鈴鳴動屬車。",
      "縱有將軍天下筆，不如無逸舊時圖。"
    ],
    "added_time": "2026-01-01 23:20:45"
  },
  {
    "source_file": "poet.song.108000.json",
    "title": "顔魯公畫像",
    "author": "朱翌",
    "paragraphs": [
      "結芻續體祭中丞，鬼質何爲苦見嗔。",
      "千五百年如烈日，二十四州惟一人。",
      "朝衣視坎趨前死，羽服行山即此身。",
      "頼有區區張孝舉，直言驚倒漢廷臣。"
    ],
    "added_time": "2026-01-01 23:20:45"
  },
  {
    "source_file": "poet.song.251000.json",
    "title": "題太行山石壁",
    "author": "無名氏",
    "paragraphs": [
      "太行千里連芳草，獨酌一杯天地小。",
      "醉卧花間人不知，黄鶑啼破春山曉。"
    ],
    "added_time": "2026-01-01 23:20:56"
  },
  {
    "source_file": "poet.song.137000.json",
    "title": "次韻季陵貢院新晴",
    "author": "范成大",
    "paragraphs": [
      "鎖闈令嚴深復深，五星簾幕晴若陰。",
      "澹雲微月謾清夜，短檠政自關人心。",
      "看燈作暈生睡色，江南行處夢不隔。",
      "覺來快讀新晴篇，怳然寘我鶑花前。",
      "徑欲觴公後堂酒，倘煩春衫小垂手。"
    ],
    "added_time": "2026-01-01 23:21:35"
  },
  {
    "source_file": "poet.song.241000.json",
    "title": "送韓仲文歸京口  其一",
    "author": "連文鳳",
    "paragraphs": [
      "有客京口號竹坡，蒼然碧玉橫清波。",
      "淒涼駞陌走風雨，游塵飛撲征衫多。"
    ],
    "added_time": "2026-01-01 23:21:56"
  },
  {
    "source_file": "poet.song.109000.json",
    "title": "姑蘇臺上月",
    "author": "曹勛",
    "paragraphs": [
      "姑蘇臺上月，倒景浮天河。",
      "石梁卧長洲，垂虹躍金波。",
      "叢薄散蘭麝，水底流笙歌。",
      "歌聲未斷樽前舞，越兵夜入三江浦。",
      "吳王沉醉未及醒，不知身已爲降虜。",
      "響靸廊前珠翠橫，採香徑裏喧鼙鼓。",
      "西施和淚下珠樓，回首吳宮隔烟霧。",
      "姑蘇臺殿變秋蓬，荆棘霑衣泣寒露。",
      "至今風月動凄凉，餘址石橋尚如故。"
    ],
    "added_time": "2026-01-01 23:22:14"
  },
  {
    "source_file": "poet.song.222000.json",
    "title": "又次韻二首  其一",
    "author": "陳著",
    "paragraphs": [
      "猶記年時花下醉，老懷今已不成春。",
      "深黄淺紫知何在，留得殘鶑啼向人。"
    ],
    "added_time": "2026-01-01 23:24:39"
  },
  {
    "source_file": "poet.song.127000.json",
    "title": "觀種麥",
    "author": "姜特立",
    "paragraphs": [
      "麥隴收寒煙，曉鋤穿日影。",
      "什伍每爲朋，坎種分畦町。",
      "稟氣該四時，收成近炎景。",
      "灌溉須春前，明年足湯餠。"
    ],
    "added_time": "2026-01-01 23:25:52"
  },
  {
    "source_file": "poet.song.145000.json",
    "title": "題閻立本十八學士圖",
    "author": "鄭昺",
    "paragraphs": [
      "閻公十八學士圖，當時妙筆分錙銖。",
      "惜哉名姓不題別，但可以意推形模。",
      "十二匹馬一匹馿，五士無馬應直廬。",
      "五鞍施狨乃禁從，長孫房杜王魏徒。",
      "一人醉起小史扶，一人欠伸若挽弧。",
      "一人觀鵝憑欄立，一人運筆無乃虞。",
      "樹下樂工鳴瑟竽，八士環列按四隅。",
      "笑談散漫若飲徹，盤盂杯勺一物無。",
      "坐中題筆清而癯，似是率更閒論書。",
      "其中一著道士服，又一道士倚枯株。",
      "三人傍樹各相語，一人繫带行徐徐。",
      "後有一人豐而鬍，獨吟芭蕉立踟躕。",
      "一時登瀛客若是，貞觀治效真不誣。",
      "書林我曾昔曳裾，三局腕脫幾百儒。",
      "雄文大筆亦何有，餐錢但日靡公厨。",
      "邦家治亂一無補，正論出口遭非辜。",
      "時危玉石一焚掃，覽畫思古爲嗟吁。"
    ],
    "added_time": "2026-01-01 23:25:57"
  },
  {
    "source_file": "poet.song.19000.json",
    "title": "次韻和通判錢昌武郎中上巳許公亭惠詩",
    "author": "韓琦",
    "paragraphs": [
      "亭館蕭然古岸頭，園林雖雅背清流。",
      "感時堪惜芳菲過，拖病須從祓禊遊。",
      "歸艦逆風乘醉去，落花隨水带香浮。",
      "貳車欲繼山陰事，立賦新篇不易酬。"
    ],
    "added_time": "2026-01-01 23:25:58"
  },
  {
    "source_file": "poet.song.248000.json",
    "title": "送黄子高如泰州謁朱南伯",
    "author": "陸文圭",
    "paragraphs": [
      "采采江蘺步石磵，東望海堤青不斷。",
      "故人泮上誰飲酒，尺素不來魚尾短。",
      "黄子卓犖文更奇，命駕千里赴相思。",
      "長江鳬雁不足數，曠野虎兕將何之。",
      "景德寺前讀書閣，彥國九原不可作。",
      "寄聲故人加餐食，昨夜秋風淮水惡。"
    ],
    "added_time": "2026-01-01 23:26:14"
  },
  {
    "source_file": "poet.song.248000.json",
    "title": "送張子野",
    "author": "陸文圭",
    "paragraphs": [
      "江淮落南俯閩嶠，山水相背風馬牛。",
      "間關草就北征賦，日暮彈鋏君何求。",
      "袖中漫刺通姓名，猶及慶曆思中州。",
      "子京永叔老交友，白首鶑燕陪風流。",
      "今無花月聽水調，但見滿目森戈矛。",
      "長歌送君萬里游，天荒地老令人愁。"
    ],
    "added_time": "2026-01-01 23:26:14"
  },
  {
    "source_file": "poet.song.18000.json",
    "title": "題致政趙剛大卿卧雲堂",
    "author": "韓琦",
    "paragraphs": [
      "一掛朝冠謝世紛，終南高隱邈難羣。",
      "不容聖治詢黄髮，徑宅幽巖卧白雲。",
      "書簏遶牀唯我伴，磴泉喧枕乃予聞。",
      "此時誰可攀真馭，應有浮邱解挹君。"
    ],
    "added_time": "2026-01-01 23:26:21"
  },
  {
    "source_file": "poet.song.251000.json",
    "title": "回文  其一",
    "author": "無名氏",
    "paragraphs": [
      "紅窗小立低聲怨，永日春寒斗帳空。",
      "中酒落花飛絮亂，曉鶑啼破夢匆匆。"
    ],
    "added_time": "2026-01-01 23:27:03"
  },
  {
    "source_file": "poet.song.241000.json",
    "title": "寄友人",
    "author": "連文鳳",
    "paragraphs": [
      "少年銳氣盡消磨，歲月相隨醉夢過。",
      "今古悠悠交道變，江山渺渺俗人多。",
      "絕絃應爲無知者，鼓瑟其如不好何。",
      "從此詩筒頻寄取，鶑花時節莫蹉跎。"
    ],
    "added_time": "2026-01-01 23:28:17"
  },
  {
    "source_file": "poet.song.11000.json",
    "title": "同小姪珪璞溪上汎舟",
    "author": "宋祁",
    "paragraphs": [
      "出郭曉雲霽，泛舟春日遲。",
      "詩懷隨物放，酒面任風吹。",
      "循岸煩鷗起，看山惜棹移。",
      "州人輕此樂，頼與汝曹期。"
    ],
    "added_time": "2026-01-01 23:29:22"
  },
  {
    "source_file": "poet.song.248000.json",
    "title": "寄題俞氏草堂",
    "author": "陸文圭",
    "paragraphs": [
      "浣花老人溪上住，野梅官柳橋西路。",
      "碧雞坊外少人行，曉带春星自來去。",
      "荒基蘚合無尋處，峽川萬古流詩句。",
      "紫芝之孫居澄江，瓊茅結宇青竹窗。",
      "南牆夜深塔鈴語，古寺白鶴飛來雙。",
      "索我新吟寫君趣，開卷悠然起幽思。",
      "我嘗十年卜山居，經營未有瀼西地。",
      "風流縱似老參謀，資給應無賢錄事。",
      "願君分借半間雲，勝日當携茶具至。"
    ],
    "added_time": "2026-01-01 23:29:34"
  },
  {
    "source_file": "poet.song.155000.json",
    "title": "石上可種麻",
    "author": "薛季宣",
    "paragraphs": [
      "石上可生麻，麻生豈成畦。",
      "嫁婿得蕩子，猶如太常妻。",
      "我作少年行，長安走新街。",
      "長安三月春，桃李百花開。",
      "平康諸女兒，艷麗驚寒梅。",
      "蛾眉鬭連娟，佳期不須媒。",
      "投我以木瓜，當歌共傳盃。",
      "歌聲繫懷抱，知君在空閨。",
      "期我以立春，清明未云來。",
      "應作憶秦郎，高樓寄徘徊。",
      "鸞膠世苦無，斷續何當諧。",
      "閨中儻相憶，薰風有時回。"
    ],
    "added_time": "2026-01-01 23:29:52"
  },
  {
    "source_file": "poet.song.19000.json",
    "title": "送卿師上人",
    "author": "韓琦",
    "paragraphs": [
      "區區京轂幾經春，不退方能運法輪。",
      "欲舉筌蹄皆自達，縱羅寒暑豈吾辛。",
      "大千雖納寧多施，一切誰名得度人。",
      "我已心中了無物，重煩師說究微塵。"
    ],
    "added_time": "2026-01-01 23:31:36"
  },
  {
    "source_file": "poet.song.11000.json",
    "title": "新月",
    "author": "宋祁",
    "paragraphs": [
      "幾宵閒北寢，始見映西樓。",
      "曲篆臨鈎誤，殘黄映額羞。",
      "桂稀山自冷，珠淺蚌兼愁。",
      "巧作纖纖句，纔能喻兩頭。"
    ],
    "added_time": "2026-01-01 23:31:54"
  },
  {
    "source_file": "poet.song.233000.json",
    "title": "送岳德裕如大都",
    "author": "方回",
    "paragraphs": [
      "岳忠武王炎興中，才跨光世俊世忠。",
      "人見百戰百勝功，孰知洙泗儲心胸。",
      "姦檜忮忍摧英雄，秦賊之臭傳無窮。",
      "忠武馨香逈不同，鬼神呵護垂箕弓。",
      "子子孫孫有祖風，允文允武足臨容。",
      "敦以閲樂詩書崇，維德裕甫明且聰。",
      "昭文大學其宗公，招之使來有秋鴻。",
      "賢父賢兄笑顔紅，酌酒贐別浮金鍾。",
      "有馬有車舟有篷，脯臘湩酪羊豕熊。",
      "藕蓮梨棗蘋蕰葑，罍之俎之籩豆豐。",
      "文賓詩客罔不從，軷祀而行氣如虹。",
      "浙之西而淮之東，中原廣大堯民雍。",
      "鄒魯齊趙森儒宮，默會寸心豁雙瞳。",
      "盧溝之水何溶溶，五門佳氣瞻鬰葱，殿上日月朝衮龍。",
      "馬億萬萬休戰攻，獵圍發蹤無豜豵。",
      "海東青上天無穹，天鵝腦碎飄虛空。",
      "書生匪我求童蒙，橋門冠带新辟廱。",
      "六藝一經或一通，加之官爵與磨礱。",
      "千里虎符百里銅，君遨王京登丹楓。",
      "即霑一命壽乃翁，歸歟不見橘霜濃。",
      "近在新年桃李穠，鶑鶑燕燕飛蝶蜂。",
      "滿斟環坐繡芙蓉，春滿一家和氣融。",
      "我有一言如藥石，後生仕宦非所急。",
      "明時用人略梯級，况乃要路薦引密，集賢翰林真可得。",
      "我身自有本來物，官小官高何損益。",
      "君家萬卷刻書籍，此事乃一大功德。",
      "陶鑄青衿千百億，歸而求之不鑿壁。",
      "一燈可費十年力，然後自觀語與默。",
      "一默浩養百蟲蟄，一語九霄轟霹靂。"
    ],
    "added_time": "2026-01-01 23:34:24"
  },
  {
    "source_file": "poet.song.222000.json",
    "title": "教學退作二首  其二",
    "author": "陳著",
    "paragraphs": [
      "話言超出求名外，心力分從負米餘。",
      "幼學得師終有獲，立根本處頼深鋤。"
    ],
    "added_time": "2026-01-01 23:34:52"
  },
  {
    "source_file": "poet.song.108000.json",
    "title": "江上送客夜歸",
    "author": "朱翌",
    "paragraphs": [
      "江干燕客酒如淮，歸路飛輈破綠苔。",
      "燈影入簾窺酩酊，雨聲宜夢引咍臺。",
      "豈無文送窮行別，似有人呼隠去來。",
      "一念不生無可道，此懷今欲向誰開。"
    ],
    "added_time": "2026-01-01 23:35:41"
  },
  {
    "source_file": "poet.song.248000.json",
    "title": "跋明皇貴妃並馬圖",
    "author": "陸文圭",
    "paragraphs": [
      "聲殘玉笛梨花月，笑指驪泉浴香雪。",
      "宣來天駟玉花驄，醉僛金勒摇東風。",
      "阿環並轡微相顧，一點芳心倩鶑訴。",
      "五溪老奴侍鞍側，招摇先入華清路。",
      "行幸東西春復秋，那知憂樂兩相酬。",
      "朝元警蹕猶清道，胡馬長嘶出薊幽。",
      "猿聲霜冷巴山曉，錦襪遺香清渺渺。",
      "南內凄凉稀進御，海雲空闊蓬萊小。",
      "淚濕花容春雨餘，縱有丹青畫不如。"
    ],
    "added_time": "2026-01-01 23:36:25"
  },
  {
    "source_file": "poet.song.11000.json",
    "title": "舟中三首  其三",
    "author": "宋祁",
    "paragraphs": [
      "霧迥絙林趾，波生齧岸沙。",
      "漫紅披杏带，短碧上蒲芽。",
      "鮭菜隨宜有，漿醪不用賒。",
      "行行樂蕭散，未覺遠京華。"
    ],
    "added_time": "2026-01-01 23:36:47"
  },
  {
    "source_file": "poet.song.145000.json",
    "title": "挽呂東萊先生  其一",
    "author": "宋天則",
    "paragraphs": [
      "含孕天資粹，稽參學力深。",
      "躬純君子行，道會聖人心。",
      "形見溫於玉，持存勁愈金。",
      "斯文方有頼，蚤作遽聞音。"
    ],
    "added_time": "2026-01-01 23:37:21"
  },
  {
    "source_file": "poet.song.233000.json",
    "title": "寄題松江下砂唐氏竹友",
    "author": "方回",
    "paragraphs": [
      "趙子昂書今第一，竹友二字大踰尺。",
      "結交此君者爲誰，松江其家吾未識。",
      "想見彷彿如渭川，千畝比封環乃宅。",
      "根竹可曾掘作鞭，笋出不忍煮爲食。",
      "青琅玕棲紫鳳凰，可待九成擊夔石。",
      "老夫客居杭州城，一葦可航不三日。",
      "不問主人即直造，誰知亦復有此癖。",
      "夢到霜松雪梅邊，龜殻踞兮蛤蜊食。",
      "取此三友并友之，月明半夜吹長笛。"
    ],
    "added_time": "2026-01-01 23:37:27"
  },
  {
    "source_file": "poet.song.187000.json",
    "title": "病中得鄔文伯書",
    "author": "趙汝鐩",
    "paragraphs": [
      "北風卷地霰穿屋，光寒照几珠百斛。",
      "兒童呼舞健犢奔，病夫擁爐龜殻縮。",
      "打門寄書勤故人，五雲濕牖春生谷。",
      "片辭自可愈頭風，千金指迷况滿幅。",
      "年來塵埃不堪鏡，白髮一摘動盈掬。",
      "星出星入難養痾，安得閑邊半分福。",
      "病中畏酒如畏仇，詩囊亦遣高閣束。",
      "聞君新工千兔禿，君但寫來爲君讀。"
    ],
    "added_time": "2026-01-01 23:38:11"
  },
  {
    "source_file": "poet.song.223000.json",
    "title": "題西四明趙氏書院",
    "author": "陳著",
    "paragraphs": [
      "他鄉久客不堪懷，風雨書窗又獨來。",
      "夢惡喜聞鶑喚醒，歸途羞見雁聲囘。",
      "望春山色今須好，年少時光老易催。",
      "坎止流行天已定，掀髯一笑且銜杯。"
    ],
    "added_time": "2026-01-01 23:39:17"
  },
  {
    "source_file": "poet.song.223000.json",
    "title": "首夏",
    "author": "陳著",
    "paragraphs": [
      "花塵絮雪已茫茫，一景清和便可量。",
      "脅霽驚風眠秀麥，尾雲疏雨健新秧。",
      "鶑啼未怯隨春去，犬吠相催入夜長。",
      "酒興詩情都懶散，祇將清夢試藜牀。"
    ],
    "added_time": "2026-01-01 23:39:17"
  },
  {
    "source_file": "poet.song.118000.json",
    "title": "縣學落成百韻",
    "author": "王十朋",
    "paragraphs": [
      "炎正中微後，皇家再造年。",
      "斯文天未喪，吾道聖相傳。",
      "黼扆端周冕，巖廊拱舜絃。",
      "宸章麗朝日，奎畫煥中天。",
      "賈馬朝丹闕，皇夔捧御筵。",
      "雲龍慶相遇，星鳳快爭先。",
      "金馬袍披錦，戎亭帳褫氊。",
      "崇儒符漢武，復古慕周宣。",
      "方議成均制，仍增博士員。",
      "佇觀旂茷茷，行賁帛戔戔。",
      "詞賦揚群彥，賢良策萬全。",
      "圜橋漢億萬，鼓篋魯三千。",
      "狂客休歌鳳，騷人肯釣鯿。",
      "文風暢蠻貊，士氣壓腥羶。",
      "王化誠無外，吾邦素自偏。",
      "魚鹽人競習，刀筆世相沿。",
      "甘學樊遲稼，紛求許汜田。",
      "揶揄戲縫掖，膜唄奉真詮。",
      "未振寒鄉陋，那經殺氣纏。",
      "閭閻森白刃，庠序燎寒煙。",
      "斷簡嗟何考，青衿痛自憐。",
      "詩存傷瓠葉，禮廢憶豚肩。",
      "磬碎交州石，弓焚矍相弦。",
      "水流空渙渙，草碧自芊芊。",
      "有識思興起，無知分棄捐。",
      "桑弧誰復射，城闕孰思還。",
      "弟子貧原憲，先生冷鄭虔。",
      "嗣音幾泯滅，素業遂迍邅。",
      "屢應三年詔，曾微萬選錢。",
      "龍門無幾到，虎榜不多聯。",
      "愈賦徒傷感，郊腸厭炒煎。",
      "儒冠空嘆誤，鐵硯莫知研。",
      "白日非偏照，寒灰自不然。",
      "百年嗟委靡，今日幸夤緣。",
      "令尹真人傑，同僚命世賢。",
      "崔丞老文學，梅尉舊神仙。",
      "樂善誠何篤，承流志更專。",
      "下車傷弊俗，修泮慕遺編。",
      "浮議疇能奪，良謀斷不愆。",
      "商財方萃聚，卜日肯遷延。",
      "役命諸生董，基謀爽塏遷。",
      "鄧林搜蓊鬰，淇竹翦嬋娟。",
      "祕殿雄千尺，脩廊跨百廛。",
      "虹梁掛天宇，雲棟軼星躔。",
      "縹縹飛鴛瓦，沉沉耀采椽。",
      "沚茂春色早，壇杏午陰圓。",
      "方沼分寒溜，明窗瞰碧漣。",
      "前山昂馬首，勝地奪龍眠。",
      "瀑水靈源近，簫峯秀色妍。",
      "規模何廓廓，氣象更綿綿。",
      "先聖風流遠，新宮象貌鮮。",
      "森羅龍衮列，肅穆雁行連。",
      "劍珮星辰上，丹青日月邊。",
      "衣裳明黼黻，冠冕飾紘綖。",
      "祀事脩崇報，心齋務至蠲。",
      "新儀仍再習，吉日已重涓。",
      "漏箭催庭燎，鸞刀待餼牽。",
      "充庭端弁服，夾道擁車駢。",
      "秉笏趍帷幄，升階省豆籩。",
      "馨香登黍稷，肥腯薦牲牷。",
      "蔬擷羅芹藻，魚羞備薧鱻。",
      "犧尊澄玉液，寶篆噴龍涎。",
      "薦裸仍更貌，觀瞻競曲拳。",
      "禮文稽戴鄭，樂舞奏韶卷。",
      "設禮筵初秩，登門屨已填。",
      "盍簪聯桂玉，紉佩雜蘭荃。",
      "飾喜捐絲竹，論文具管牋。",
      "獻酬咸僂傴，進退各周旋。",
      "揮麈談飛屑，濡毫思湧泉。",
      "妙詞歌郢客，醉墨灑張顛。",
      "共喜從于邁，俱忘詠式遄。",
      "武紛堂上接，衣擁坐隅褰。",
      "父鄙金籯滿，師誇腹笥便。",
      "雩風開性柳，教雨長材楩。",
      "鼓瑟求曾點，攀鱗至閔騫。",
      "水平翻振鷺，天闊戾飛鳶。",
      "鶑思友遷木，驊群盡著鞭。",
      "草空收七壁，雀過墮三鱣。",
      "道也將行矣，辰乎盍勉旃。",
      "搜尋羅簡札，點勘費丹鉛。",
      "潔浄窮爻象，溫柔考注箋。",
      "典謨稽古學，倉制究殘編。",
      "異教排韓子，遺絰抱玉川。",
      "壯夫羞篆刻，童子悟幽玄。",
      "道德勤鑽仰，文章變儼駢。",
      "科名真溷爾，翰墨蓋游焉。",
      "雪耻終興越，成功必覇燕。",
      "真成兩闕里，別是一陶甄。",
      "化出文翁表，功居范甯前。",
      "聲莘終不朽，琬琰豈須鎸。",
      "未學成鳩拙，窮居類兔跧。",
      "腸枯無錦綉，門冷乏貂蟬。",
      "簞食雖云樂，藜牀已厭穿。",
      "室空司馬壁，食窘魯公饘。",
      "誤拜殽陵賜，長懷渭水畋。",
      "斷絃音寂寞，抱玉涕潺湲。",
      "覽鏡時猶在，焚舟志益堅。",
      "燕歸欣遇厦，魚得敢忘筌。",
      "願赴功名會，終歸造化權。",
      "唯憑大爐火，早晚鑄顔淵。"
    ],
    "added_time": "2026-01-01 23:39:25"
  },
  {
    "source_file": "poet.song.241000.json",
    "title": "華蓋樓",
    "author": "李思衍",
    "paragraphs": [
      "三十六坊如掌平，長橋短艇水縱橫。",
      "銀河一道江連海，畫障四圍山繞城。",
      "老樹煙雲春綠暗，小樓簾幕曉紅明。",
      "陰陰翠影誰家屋，夢覺草池鶑一聲。"
    ],
    "added_time": "2026-01-01 23:40:28"
  },
  {
    "source_file": "poet.song.248000.json",
    "title": "應昌路驛傍有古松一榦生十八枝爲斧所傷江西胡生圖以示州長官命余作詩",
    "author": "陸文圭",
    "paragraphs": [
      "盧龍迤北道應昌，八月飛雪六月霜。",
      "陰風蕭颯百草僵，牛羊隴坂狐兔岡。",
      "破郵古廟人鬼靜，傍植巨木百尺强。",
      "孤根綿綿蟄幽土，枝榦直上凌穹蒼。",
      "何年堂堂十八公，會朝侍立冠劍長。",
      "中有二公能死節，張許崛强存睢陽。",
      "餘生幸或逃斤斧，遠地何由選棟梁。",
      "西江行客苦好事，一見携之袖裏藏。",
      "摩挲老眼識奇怪，興作萬里神蒼茫。",
      "寒齋無復丁生夢，腹內惟聞葵藿香。"
    ],
    "added_time": "2026-01-01 23:40:37"
  },
  {
    "source_file": "poet.song.109000.json",
    "title": "游仙四首  其三",
    "author": "曹勛",
    "paragraphs": [
      "嚴駕發滄浪，行樂從所之。",
      "方諸款青童，隠景朝鬰儀。",
      "流金戒前導，玉節紛萎蕤。",
      "運策乘飛電，揚旌耀彩霓。",
      "斑龍承倒景，蠖略翔紫微。",
      "命我發金策，受事臨西垂。",
      "白帝啟真籙，斟酌合四時。",
      "解带清商館，置酒璇淵池。",
      "高酣發空謠，羣響凄以悲。",
      "海水變蒼陸，翻覆如奕棋。",
      "咄叱紅塵子，役役何所爲。"
    ],
    "added_time": "2026-01-01 23:41:14"
  },
  {
    "source_file": "poet.song.109000.json",
    "title": "游仙四首  其四",
    "author": "曹勛",
    "paragraphs": [
      "駕景絡絕響，游目低陰虹。",
      "靈光轉修袂，羽節飄晨風。",
      "抗手辭金母，偃蓋東華宮。",
      "高仙發空謠，逸響飛九重。",
      "霞觴艷流日，疊舞歌玉童。",
      "緣雲上虛籟，笑語鏗洪鐘。",
      "海水屢清淺，倏忽欣再逢。",
      "不惜暫游詣，情款無初終。",
      "歡餘促歸軫，攝轡翔斑龍。",
      "投閑憇三素，保績崇真功。"
    ],
    "added_time": "2026-01-01 23:41:14"
  },
  {
    "source_file": "poet.song.119000.json",
    "title": "登得勝崗謁武安王關雲長廟有泉一泓俗傳謂兵至此無水拔刀刺地泉隨而湧廟西有磨刀溪北有曬甲崖",
    "author": "王十朋",
    "paragraphs": [
      "得勝名崗蜀虎臣，氣吞吳魏失防身。",
      "磨刀曬甲遺蹤在，英魄猶能敵萬人。"
    ],
    "added_time": "2026-01-01 23:41:46"
  },
  {
    "source_file": "poet.song.119000.json",
    "title": "過風口望巫峽巖嶂如雁山祥雲峯經行峽烟霞障",
    "author": "王十朋",
    "paragraphs": [
      "十二巫山鎖白雲，巖如雁蕩列江濱。",
      "誰名雁蕩經行峽，定是經行峽裏人。"
    ],
    "added_time": "2026-01-01 23:41:46"
  },
  {
    "source_file": "poet.song.119000.json",
    "title": "登燕子坡前有一巖在江之旁如天台赤城名烏飛巖",
    "author": "王十朋",
    "paragraphs": [
      "坡名燕子燕思歸，巖號烏飛烏倦飛。",
      "雲本無心聊出岫，風緣有口故吹衣。"
    ],
    "added_time": "2026-01-01 23:41:46"
  },
  {
    "source_file": "poet.song.119000.json",
    "title": "巴東之西近江有夫子洞亦曰聖洞巫山縣有孔子泉說者謂旱而祈則應泉旁之民雖童子皆能書夫子胡爲洞於此且有泉耶詩以辨之",
    "author": "王十朋",
    "paragraphs": [
      "夫子道不行，嘗欲居九夷。",
      "乘桴浮於海，從者其爲誰。",
      "歷聘嘗之荆，豈亦游坤維。",
      "有洞巴峽間，人言幽更奇。",
      "雲深不可見，奧處那容窺。",
      "聖人肯巢仙，茲名良可疑。",
      "吾道其非耶，聊將友鹿麋。",
      "巫山亦有泉，可飲仍可祈。",
      "泉旁都幾家，聰慧多奇兒。",
      "父兄儻知教，聖門皆可歸。",
      "我來不及飲，清興隨泉飛。",
      "寧比盜與貪，聞名使人嗤。",
      "禹穴會稽陰，堯山番江湄。",
      "流傳雖失真，未敢以爲非。",
      "魯人輕東家，秦人燔書詩。",
      "茲俗聖夫子，吾何敢夷之。"
    ],
    "added_time": "2026-01-01 23:41:46"
  },
  {
    "source_file": "poet.song.119000.json",
    "title": "自鄂渚至夔府途中記所見一百十韻",
    "author": "王十朋",
    "paragraphs": [
      "流火郡離饒，悠悠驛路迢。",
      "黄華舟解鄂，渺渺大江遥。",
      "肩弛鄱人檐，身隨楚客橈。",
      "東甌鄉夢遠，南浦別魂銷。",
      "不過漢陽壘，猶勞郡守軺。",
      "遠山看八字，古國避三苗。",
      "別水由通濟，羈帆渡泬漻。",
      "方隨鷗浩蕩，俄值雨飄颻。",
      "夾岸華疑雪，舂天浪似潮。",
      "枝栖並烏鵲，苕宿伴鷦鷯。",
      "旅思憑詩遣，愁腸頼酒澆。",
      "無魚不彈鋏，忘味若聞韶。",
      "孺子滄浪曲，漁人欵乃謠。",
      "逃虛音可喜，得雋語同囂。",
      "秋老江經夏，湖平境過宵。",
      "夜鳴疑有虎，昏吠喜聞獢。",
      "遺俗懷吳主，荒祠類楚昭。",
      "巨鱗烹縮項，白粲糴長腰。",
      "茅舍橘初熟，江村楓未凋。",
      "柳枝猶楚楚，竹淚尚思姚。",
      "雨後禾收晚，霜前麥見蕎。",
      "風清玉沙界，月吐紫微霄。",
      "一瓣香聞佛，千齡壽祝堯。",
      "沱潛終共道，江漢訖同朝。",
      "渡口聽雞唱，洲邊記鷺翹。",
      "地名思故里，詩句憶同僚。",
      "塔子瞻山色，天門認斗杓。",
      "航便河廣葦，風順若邪樵。",
      "石首欣相問，劉郎似見招。",
      "雙帆方快意，五兩忽狂飆。",
      "誰弄黄昏笛，如聞赤壁簫。",
      "孤烟爲藕市，一葉是漁舠。",
      "江水澄泥煮，蘆薪带濕燒。",
      "夢回驚枕撼，曉起覺風調。",
      "蔬擷纔盈握，魚䐹莫計艘。",
      "橫波沉密網，巨浪脫高跳。",
      "紅想鄉醪滑，黄看野菊嬌。",
      "左公城穴兔，油口樹喑蜩。",
      "水是蛟龍地，桑餘羽葆條。",
      "竹由忠愍插，木自洞庭漂。",
      "大士精藍壯，將軍畫像驍。",
      "江空無戰艦，水落有乘橇。",
      "促織蟲知備，淘河鳥受徭。",
      "風高鳴過雁，天闊戾飛鵰。",
      "雲夢封疆遠，荆衡氣象遼。",
      "建都曾王楚，爲郡自平蕭。",
      "息壤那容盜，章臺可戒驕。",
      "韓詩誇府大，漢史志民僄。",
      "燕集堂開杞，笙歌樂舞逍。",
      "樓登一日暇，賦就百憂消。",
      "落帽觀成阻，游山興謾飄。",
      "書隨鱗出峽，詩附翼還鄡。",
      "離岸忽鳴櫓，滿艘仍豎幖。",
      "栖窗回蜥蜴，撲面集蠨蛸。",
      "沙市人家遠，方城草色葽。",
      "食梨蘇肺渴，啜茗愈頭痟。",
      "覆屋曾非瓦，名村浪有窯。",
      "枝江縣羅國，鳬舄颺王喬。",
      "百里環洲渚，千家在葦苕。",
      "津卿誰復禦，松邑已非僑。",
      "漢景餘清爽，臨江尚廟祧。",
      "轉灘驚見石，挽繂眩飛芀。",
      "澎湃聲如擊，玲瓏狀似雕。",
      "松楸悲相冢，香火靜僧寮。",
      "轉盼宜都過，橫雲楚塞嶠。",
      "虎牙端欲噬，銅柱爲誰標。",
      "月向夷陵看，杯思太白邀。",
      "文忠遺勁節，精采凜生綃。",
      "巖白形如鷂，魚黄狀類𧌁。",
      "邦人祀神禹，郭璞當臯陶。",
      "舟退風飛鷁，生浮旅泛薸。",
      "鯉溪穿犖确，牛峽隔岧嶤。",
      "孝起姜村感，音傳進足趫。",
      "山家收芋栗，土物貢薑椒。",
      "澗水何曾歇，桃花未肯夭。",
      "覆盆鳴鹿友，絕壁聚狐妖。",
      "野媼頭纏白，行人背負鐐。",
      "回看一州峽，下視衆山么。",
      "障日峯銜豆，鑽天石礙轎。",
      "道逢懷刺禰，卧聽誦書鼂。",
      "被冷公孫布，裘寒季子貂。",
      "猶堪耐氷雪，未暇憶炎歊。",
      "倦上九盤嶺，重觀三峽橋。",
      "好峯名佛頂，欲畫少僧繇。",
      "照黑紛持火，愁荒猛擊刀。",
      "流虹瞻魏闕，瑞白慶清朝。",
      "國壽緜箕翼，皇圖奕誦釗。",
      "歡聲形戴白，環視舞垂髫。",
      "避涉憂如馬，觀形怯類貓。",
      "眼經巫峽險，心過秭歸焦。",
      "熊繹山城古，靈均廟貌憔。",
      "離情隨梗斷，鄉思爲梅撩。",
      "境始臨夔府，魂頻夢象箾。",
      "輕生甘叱馭，愛物戒揚鑣。",
      "帥閫分誠濫，州麾把更僥。",
      "拜恩羅吏卒，列炬散鳶鴞。",
      "野渡水清淺，孤舟人寂寥。",
      "影防沙有蜮，音駭晝聞梟。",
      "聖洞雲深鎖，天池浪不摇。",
      "林梢鳴烈烈，峯頂灑瀌瀌。",
      "快睹天披霧，愁聽夜滴蕉。",
      "陽臺開愛日，陰氣廓玄枵。",
      "六六盤初過，三三界已超。",
      "生朝念弧失，旅食分簞瓢。",
      "遐想賦風玉，敬瞻行雨瑶。",
      "過關寧有鬼，及郭免逢魈。",
      "訪古尋詩史，觀風入郡譙。",
      "路難端可畏，形役尚奚勞。",
      "行也知誰使，官乎我亦聊。",
      "欲賡劉與杜，辭鄙甚篘蕘。"
    ],
    "added_time": "2026-01-01 23:41:46"
  },
  {
    "source_file": "poet.song.251000.json",
    "title": "天柱雉兒行",
    "author": "利書記",
    "paragraphs": [
      "當年江上揚風舲，淮山望極排空青。",
      "今登天柱賞潜皖，元是吾家翡翠屏。",
      "禪叢一室因棲寄，選勝尋幽辨真僞。",
      "虛廊揩蘚讀殘碑，三百年前刊異事。",
      "此山開闢至唐初，乾元中作金仙居。",
      "彭門大師曰崇惠，裁基創始成茅廬。",
      "牛頭道化將雄鎮，浮世勞生未知信。",
      "乘開石上誦蓮文，非謂疏慵效精進。",
      "空山白晝接清宵，壞衲披肩度寂寥。",
      "玲瓏宛轉斷人慮，七軸圓音震海潮。",
      "奇哉有物名緣會，錦繡毛衣勝綵繪。",
      "常伴山雞與鷓鴣，優游飲啄烟霞外。",
      "山梁疇昔歎時哉，此日祇園應世來。",
      "昂頭斂翼傍禪石，下風側聽忘驚猜。",
      "醍醐灑盡燒心火，暮去朝還無不可。",
      "宜成永向佛菩提，春燕秋鴻豈知我。",
      "俄聞荒草蛻其身，夢魂夜告生爲人。",
      "幽奇溪石驗端的，右脅遺翎跡尚新。",
      "妙齡自厭居民俗，祝髮依師隠林麓。",
      "他經雖授難遽通，唯有芬陀利精熟。",
      "師因嘆息省前緣，法種慈熏豈偶然。",
      "立名定體標殊特，靈休表示爲佳傳。",
      "閑行宴坐何超脫，古鑑無塵罷揮拂。",
      "登高臨遠快幽情，滿目風光舊時物。",
      "几席巾瓶侍服勤，闃闃孜孜十九春。",
      "西原危坐順圓寂，戒珠數粒輝香薪。",
      "真源始覺初無礙，月轉遼空水歸海。",
      "千聖徒中孰後生，一片靈臺長不昧。",
      "回觀輪裏漫啁啾，暖日和風戲未休。",
      "恩冤追逐蕩不返，六道三途豈自由。",
      "君不見潘安誇射賦，洞爾胸兮穿爾嗉。",
      "又不見退之詠獵詩，馬前五色墮離披。",
      "雲間哮擊懼鷹隼，草中竄伏憂狐狸。",
      "魯恭去後無消息，更有仁恩霑動植。",
      "桑下馴游哺影時，未必兒童能隠惻。",
      "浮屠窣堵鎮盤岡，累聞繼夕騰禪光。",
      "聖賢田地亦如此，方寸凡情未可量。",
      "蜀川鸚鵡持經法，舍利精熒滿金匣。",
      "至今忌日慘巖巒，羣類悲鳴繞層塔。",
      "近歲濡須釋子家，松枝雀化皆稱嗟。",
      "纖毫不動幾寒暑，翻然只恐臨蒼霞。",
      "賢王國士稱奇絕，巨石豐碑爭頌說。",
      "妙墨高文燦斗星，陵遷谷變相磨滅。",
      "也知靈識盡超冥，證出斯禽事顯明。",
      "寄言嗜欲沈迷者，請看天柱雉兒行。"
    ],
    "added_time": "2026-01-01 23:41:58"
  },
  {
    "source_file": "poet.song.187000.json",
    "title": "十一月四日雪中小飲是月十日冬至",
    "author": "趙汝鐩",
    "paragraphs": [
      "書雲猶七日，陰極剛未長。",
      "風吹六花開，飛舞隘穹壤。",
      "一陽方欲來，和氣已摩盪。",
      "著地寂不聲，入林發餘響。",
      "與客同擁爐，寒威不到幌。",
      "洗杓開蟻尊，下筯飫熊掌。",
      "道舊驚物變，談空湔塵想。",
      "近詩稍閣筆，對此又技癢。",
      "踏雪訪梅花，更覺吟興爽。"
    ],
    "added_time": "2026-01-01 23:42:21"
  },
  {
    "source_file": "poet.song.187000.json",
    "title": "雪中觀客夜博",
    "author": "趙汝鐩",
    "paragraphs": [
      "積雪深一尺，堆瓊迷山扉。",
      "豪客夜排闥，挑燈紅爐圍。",
      "成梟呼五白，轉勝賞四緋。",
      "舉觴無不釂，寒深酒力微。",
      "姑置博與酒，劇談木屑霏。",
      "坐久更寖闌，疎鐘到簾幃。"
    ],
    "added_time": "2026-01-01 23:42:21"
  },
  {
    "source_file": "poet.song.10000.json",
    "title": "謀退四首  其四",
    "author": "宋庠",
    "paragraphs": [
      "濟世才無取，登朝運所遭。",
      "濡鵜真竊祿，汗馬本非勞。",
      "漢重商賢隠，堯嗟潁客高。",
      "古今閒自況，何翅九牛毛。"
    ],
    "added_time": "2026-01-01 23:43:06"
  },
  {
    "source_file": "poet.song.137000.json",
    "title": "次韻王夷仲正字同遊成氏園",
    "author": "范成大",
    "paragraphs": [
      "秀巖堂上玉東西，把酒登臨望眼迷。",
      "天宇四垂粘地近，海山一抹带潮低。",
      "絕知客好無塵事，聊記吾曾有醉題。",
      "倚頼羣仙聯姓字，他年誰敢一杴泥。"
    ],
    "added_time": "2026-01-01 23:43:15"
  },
  {
    "source_file": "poet.song.233000.json",
    "title": "寄題婺源戴氏蒼山歌",
    "author": "方回",
    "paragraphs": [
      "大蒼山，小蒼山，有若醉翁亭外滁山環。",
      "萬梅萬竹萬松柏，萬巖萬壑超人寰。",
      "河洛以來萬萬卷，上至姚姒下孔顔。",
      "蠅頭細字藏數世，晁張韓柳筆追還。",
      "三道八韻果何用，時文之學久已刪。",
      "星源幸有此一老，妙齡早悟向上關。",
      "明年古希滿七十，不知京洛有塵闤。",
      "花間自與鶑蝶賞，果熟朝共猿猱攀。",
      "文人才士過從每樽酒，樵夫牧子亦許荆同班。",
      "海內一統三十載，書文車軌過荆蠻。",
      "捐軒棄冕考槃磵，清朝乃容此士閒。",
      "神仙窟宅何可到，蓬萊弱水隔險艱。",
      "安得插翅一飛往，穿深憩密弄潺湲。",
      "王摩詰心似可擬，陶淵明徑焉能扳。",
      "既而思之各有分，命所當得天不慳。",
      "大蒼山，小蒼山，此非百頃之家不能辦，遊人未易窺豹斑。",
      "題詩寄往聊想像，我有把茅獨蝸跧。"
    ],
    "added_time": "2026-01-01 23:43:57"
  },
  {
    "source_file": "poet.song.233000.json",
    "title": "送呂主簿還任永豐",
    "author": "方回",
    "paragraphs": [
      "吾友陸太初，擢第歲丙辰。",
      "同舟下歙灘，羣英對楓宸。",
      "於時程訥相，中書秉洪鈞。",
      "拔我魏靜翁，丞郎厠朝紳。",
      "明年去其位，出使洞庭濱。",
      "回也實同行，兩見桃源春。",
      "己未入江險，鄂城飛戰塵。",
      "近歲亡國相，再造誇庚申。",
      "金陵留舉子，始獲識偉人。",
      "公年二十三，太初之館賓。",
      "回年三十四，太初之鄉鄰。",
      "四十六載別，世事難具陳。",
      "後歲公七袠，明年我八旬。",
      "雪髯對舉酒，談詩如有神。",
      "健筆涸湖海，便腹羅星辰。",
      "匪玉亦匪珠，自有席上珍。",
      "近世澆薄俗，百僞無一真。",
      "二老舉措間，復還天地淳。",
      "醉鄉闢坦途，永無荆與榛。",
      "傍觀果孰識，無懷葛天民。",
      "一邑主簿領，內省忘屈伸。",
      "歸隠匡廬峰，寄雁或可頻。"
    ],
    "added_time": "2026-01-01 23:43:57"
  },
  {
    "source_file": "poet.song.118000.json",
    "title": "寄潘先生",
    "author": "王十朋",
    "paragraphs": [
      "蕭踈鬢髮老安仁，才出人頭未免貧。",
      "書劍一生長骯髒，虀鹽到處只酸辛。",
      "招提夜永眠無室，絳帳春寒坐乏茵。",
      "莫怪闇梨不具眼，先生未見宰官身。"
    ],
    "added_time": "2026-01-01 23:44:11"
  },
  {
    "source_file": "poet.song.241000.json",
    "title": "志古溪堂",
    "author": "李思衍",
    "paragraphs": [
      "堂成合入輞川圖，塵隔香紅九軌衢。",
      "詩洩騷情風格老，棋藏活著路頭蘇。",
      "梅黄著雨驚鶑染，竹醉薰風倩鶴扶。",
      "一片丹青誰畫得，吟腸惱斷老耕夫。"
    ],
    "added_time": "2026-01-01 23:44:49"
  },
  {
    "source_file": "poet.song.37000.json",
    "title": "雲頂山",
    "author": "呂陶",
    "paragraphs": [
      "崎嶇上層山，十里到巍頂。",
      "天形露空闊，物態蓄深靜。",
      "羣峰峙其旁，儼若挈裘領。",
      "廣野闢於下，誰爲畫廬井。",
      "殿閣聳盛觀，松檜富清景。",
      "蕭然古佛界，邈矣真仙境。",
      "枯株吐芽蘖，晴雲發祥慶。",
      "盡手矜妙逸，詩毫事奔騁。",
      "乘高縱閒目，幽意適遐迴。",
      "班班見彷彿，歷歷可窮省。",
      "茲山介兩蜀，鎮壓猶巨屏。",
      "南連三峨巔，北距雙劍嶺。",
      "東西數萬里，高下幾千頃。",
      "地産號充盈，天時與康靖。",
      "民間豐歲樂，事外化日永。",
      "攬轡一登臨，茲焉聊賦詠。"
    ],
    "added_time": "2026-01-01 23:44:54"
  },
  {
    "source_file": "poet.song.37000.json",
    "title": "見雲頂山",
    "author": "呂陶",
    "paragraphs": [
      "朝見雲頂明，暮見雲頂暗。",
      "陰見雲頂濃，晴見雲頂淡。",
      "雲頂乃一物，百態異舒慘。",
      "朝暮不相失，陰晴可先探。",
      "于吾如有緣，靜景供遠瞰。",
      "搜求入風騷，刻琢費鉛槧。",
      "一語小如意，讀之惟自頷。",
      "深惟出處途，兩得亦誰敢。",
      "雲霄有達士，豐禄侈飲啗。",
      "終身落世網，塵垢漬衡紞。",
      "雖逢物境勝，何暇縱遊覽。",
      "丘壑有幽人，俗繩不可纜。",
      "茂林適情性，清泉滌肝膽。",
      "野飯止一盂，往往乏藜糝。",
      "予生安拙計，萬事恥浮濫。",
      "宦遊若不樂，進退殊壈坎。",
      "廩俸纔數斛，憂責如舍擔。",
      "飽食坐看山，閒心復何憾。"
    ],
    "added_time": "2026-01-01 23:44:54"
  },
  {
    "source_file": "poet.song.37000.json",
    "title": "三亭詩",
    "author": "呂陶",
    "paragraphs": [
      "三亭何爲者，吾友所繕營。",
      "亭前有標榜，雅意異俗生。",
      "治己己孰治，清慮慮孰清。",
      "吾道固可味，未易貫至誠。",
      "惟天于斯人，一概授五行。",
      "生質本淳靜，外誘徒縱横。",
      "心術儻茅塞，耳目將聾肓。",
      "上聖貴復本，大賢猶性情。",
      "況其可上下，安得不勵精。",
      "四端匪外鑠，語默無自輕。",
      "百行皆吾分，積漸日有成。",
      "稂莠荒我懷，去之如鋤萌。",
      "波瀾擾我源，止之如澄泓。",
      "浩然滌萬慮，粹矣讀六經。",
      "不趨楊墨塗，將造周孔庭。",
      "出井見仁義，仰天瞻日星。",
      "甘若飲醇酎，珍若享太羮。",
      "清若餌芝术，和若聞咸莖。",
      "積中而恬愉，發外而光享。",
      "窮不失素守，達不孤羣氓。",
      "生不陷非義，死不忘英聲。",
      "道味固如此，身規從可明。",
      "本原何所來，慮之深以閎。",
      "欲知君子心，吾請觀亭名。"
    ],
    "added_time": "2026-01-01 23:44:54"
  },
  {
    "source_file": "poet.song.37000.json",
    "title": "贈蔡山王潛",
    "author": "呂陶",
    "paragraphs": [
      "王生性高閒，了不掛塵網。",
      "家居蔡山下，景物盡幽爽。",
      "山松何年植，老幹已增長。",
      "山雲終日飛，秀氣自飄蕩。",
      "山泉涓涓流，落澗有餘響。",
      "山月隱隱出，澄輝透林莾。",
      "生嘗坐巖石，寂爾遺萬想。",
      "横琴試一弄，意外忽忘象。",
      "千年幾興亡，六合一俯仰。",
      "惟傳太古聲，猶在五弦上。",
      "純皇與聖帝，作樂理和暢。",
      "志士及幽人，寄情多感愴。",
      "於焉得深趣，不返而遂往。",
      "銖石莫重輕，尺尋奚直枉。",
      "清哉此標節，抑可勸鄉黨。",
      "予生本靜默，意味欲恬養。",
      "偶然從宦遊，百態殊鞅掌。",
      "既無移時術，力軟不能强。",
      "亦有超世心，倦足欲焉往。",
      "作詩持贈生，厚顔尤惘惝。"
    ],
    "added_time": "2026-01-01 23:44:54"
  },
  {
    "source_file": "poet.song.37000.json",
    "title": "送吳龍圖歸闕",
    "author": "呂陶",
    "paragraphs": [
      "蜀山千尋立，奇勢凌穹蒼。",
      "岷水萬里走，怒流吞滄浪。",
      "南連楚越腹，北際秦隴吭。",
      "乾坤所造作，險固天下彊。",
      "四境高與深，沃野蟠中央。",
      "天時少凶旱，地力宜耕桑。",
      "生齒萬億計，貲貨豐且穰。",
      "運載實內府，重車不停箱。",
      "公廩己腐粟，私家始餘糧。",
      "恬然禮義俗，杳在無何鄉。",
      "王澤或壅閉，土風亦悲凉。",
      "所以二僭僞，草木罹凋傷。",
      "繼有三盜起，氛埃屢飛颺。",
      "耳目殊未遠，本末猶可詳。",
      "朝廷任連帥，指顧寧一方。",
      "聖造爾莫測，恩波但流長。",
      "我公來息蕃，琴瑟更而張。",
      "至誠極愷悌，大事費忖量。",
      "澄撓孰清濁，中和匪柔剛。",
      "蜀人自荷戴，頌口殊鏘洋。",
      "仰公若梁棟，愛公比琳琅。",
      "謂宜立大厦，豈特爲圭璋。",
      "願公保遐福，堅厚如陵岡。",
      "期公享眉壽，歲月過綺黄。",
      "或吐藥石論，百脈除膏肓。",
      "或執陶冶柄，四序時雨暘。",
      "歌德動金石，書勳滿旂常。",
      "輿意信如此，惟公協行藏。",
      "清風聳朝野，闊步由康莊。",
      "昔爲御史時，率先問豺狼。",
      "及其按河患，巨姦縮鋒鋩。",
      "邊兵好掎角，公令無出疆。",
      "獄奏或反汗，公嗟爲飛章。",
      "斯事最卓犖，輝耀日月旁。",
      "平生寶大節，安肯差毫芒。",
      "都俞既會合，事業尤輝光。",
      "蓋以大臣道，施之輔虞唐。",
      "雅意有餘裕，玩占得黄裳。",
      "此語知者重，不惟談否臧。",
      "稽首告天子，高賢民所望。"
    ],
    "added_time": "2026-01-01 23:44:54"
  },
  {
    "source_file": "poet.song.145000.json",
    "title": "訪孤山林和靖梅塢陳迹",
    "author": "釋寶曇",
    "paragraphs": [
      "西湖湖水清可𣂏，孤山山人瘦有餘。",
      "梅花五更清夜夢，周易一卷前身書。",
      "經年竹戶與僧語，僧房繞湖三百區。",
      "客來放鶴未忍去，更爲脩竹聊須臾。",
      "衡山道士古鬚髮，苦語不似公膚腴。",
      "芙蓉爲裳月爲佩，荷芰結屋游龍車。",
      "朝馳八紘莫四極，上挈太古中唐虞。",
      "子房自是赤松後，淵明初無彭澤趨。",
      "平生自謂公不死，意不一見成空虛。",
      "買舟今夕定不寐，直恐長嘯來清都。"
    ],
    "added_time": "2026-01-01 23:46:06"
  },
  {
    "source_file": "poet.song.145000.json",
    "title": "悼明教嵩禪師",
    "author": "釋寶曇",
    "paragraphs": [
      "旋縛陰崖屋，去裹北山飯。",
      "饑寒十萬讀，甚盛若禁臠。",
      "南越古象犀，明月萬金産。",
      "逢人不易售，一見待天眼。",
      "我馬幾覆車，公乃獨力挽。",
      "襄羊萬夫上，直往勢不返。",
      "白首不願餘，光明自優遠。",
      "晚生既浪出，壁間識怒面。",
      "未能續公書，聊爾執役賤。",
      "更須酌巖泉，隻字日三嚥。"
    ],
    "added_time": "2026-01-01 23:46:06"
  },
  {
    "source_file": "poet.song.109000.json",
    "title": "有惠錦鷄者因暇賦之",
    "author": "曹勛",
    "paragraphs": [
      "山雞美毛羽，五采若絺繡。",
      "不能掩顔色，居然遭籠囿。",
      "嗟賞入欄檻，玩好資稚幼。",
      "有稻莫能飽，有水漫濡咮。",
      "低昂不自得，雲山計未就。",
      "應歎鴟鴉類，腐鼠遨白晝。"
    ],
    "added_time": "2026-01-01 23:46:25"
  },
  {
    "source_file": "poet.song.108000.json",
    "title": "買田潼溪",
    "author": "朱翌",
    "paragraphs": [
      "求田得處便成家，笑爲汙邪祝滿車。",
      "潄石枕流新夢想，带牛佩犢老生涯。",
      "歌成但可相舂杵，客到莫嫌炊飯砂。",
      "祭罷土龍春雨應，穩騎秧馬一鞭斜。"
    ],
    "added_time": "2026-01-01 23:47:14"
  },
  {
    "source_file": "poet.song.118000.json",
    "title": "懷姜渭叟兼簡謝守中用前韻",
    "author": "王十朋",
    "paragraphs": [
      "姜郎何事久無書，令君青春最憶渠。",
      "別後又孤詩與酒，怪來都斷雁并魚。",
      "守株身世俱非巧，畫餠聲名總是虛。",
      "隔壁惠連無恙否，池塘春草句何如。"
    ],
    "added_time": "2026-01-01 23:47:34"
  },
  {
    "source_file": "poet.song.118000.json",
    "title": "述懷",
    "author": "王十朋",
    "paragraphs": [
      "吾年三十百無堪，世事如麻總未諳。",
      "楊子家貧那嗜酒，盧仝丁白更添男。",
      "回頭場屋心幾折，混迹泥塗分固甘。",
      "頼有東臯遺業在，剩栽桑柘教妻蠶。"
    ],
    "added_time": "2026-01-01 23:47:34"
  },
  {
    "source_file": "poet.song.223000.json",
    "title": "長至日山家偶成",
    "author": "陳著",
    "paragraphs": [
      "疇昔隨班舞御香，如今忍凍坐山房。",
      "臺雲誰取書黄瑞，宮日空舒刺繡光。",
      "懶把酒杯心自醉，閒欹肱枕意何長。",
      "晚窗閉眼消詳易，頼有生生不斷腸。"
    ],
    "added_time": "2026-01-01 23:48:05"
  },
  {
    "source_file": "poet.song.109000.json",
    "title": "分題墨梅",
    "author": "曹勛",
    "paragraphs": [
      "北風吹雲村寂寂，練練溪流湛寒碧。",
      "馬頭忽有暗香來，撼雪尋芳識標格。",
      "揚鞭敲鐙荒寒路，酒惡難禁頼銷釋。",
      "隴上故人消息遲，一枝誰寄疎煙隔。",
      "老禪幻此空花相，墨暈橫斜清照客。",
      "定應飛夢會姑仙，玉樓澹月連天白。"
    ],
    "added_time": "2026-01-01 23:49:05"
  },
  {
    "source_file": "poet.song.119000.json",
    "title": "登詩史堂觀少陵畫像",
    "author": "王十朋",
    "paragraphs": [
      "萬丈光芒筆有神，兩眉猶带舊酸辛。",
      "殘杯不復隨肥馬，賸馥端能丐後人。",
      "夔子江頭吟處景，杜鵑聲裏拜時身。",
      "敬瞻遺像觀詩史，一酹雲安麴米春。"
    ],
    "added_time": "2026-01-01 23:49:35"
  },
  {
    "source_file": "poet.song.248000.json",
    "title": "察罕布哈教授滿別",
    "author": "陸文圭",
    "paragraphs": [
      "小却官雖晚，先登藝最優。",
      "文章九州外，科目萬人頭。",
      "桂折金天月，芹空泮水秋。",
      "澄清頼君輩，憲府正旁搜。"
    ],
    "added_time": "2026-01-01 23:49:44"
  },
  {
    "source_file": "poet.song.223000.json",
    "title": "二月十八日過邑有感二首  其二",
    "author": "陳著",
    "paragraphs": [
      "說著時難心自寒，斜陽焦土更無邊。",
      "故家空夢鶑花地，殘戶不成蠶麥天。",
      "造物未應終絕物，今年莫省是何年。",
      "鬰攸獨免侵鄉校，也向斯文要結緣。"
    ],
    "added_time": "2026-01-01 23:50:28"
  },
  {
    "source_file": "poet.song.108000.json",
    "title": "立夏前一日登馬氏山亭",
    "author": "朱翌",
    "paragraphs": [
      "百憂不到酒三行，萬事盡休棋一枰。",
      "梅子未黄先著雨，櫻桃欲熟正防鶑。",
      "忽驚夏向明朝立，便恐春從此地更。",
      "數蝶飛來花寂寞，亂蛙鳴處水縱橫。"
    ],
    "added_time": "2026-01-01 23:51:11"
  },
  {
    "source_file": "poet.song.155000.json",
    "title": "武陵行",
    "author": "薛季宣",
    "paragraphs": [
      "秦君植木咸陽市，秦民血作東流水。",
      "秦風薄惡法秋荼，秦郊行人半無趾。",
      "祖龍虎視吞六雄，漆城隠隠陵雲起。",
      "驪山罷休營阿房，匹夫奮臂爲侯王。",
      "重瞳隆準騁逐鹿，非冬積白何雪霜。",
      "至人知幾忍徒死，競遵大路逃彼方。",
      "從茲不復通上國，不知戈鋋不見德。",
      "耕田鑿井自希夷，安居守分無餘職。",
      "抱孫養子樂天年，羲皇何遠今其域。",
      "自從別祖來避秦，無文不記幾世人。",
      "曹劉典午任强弱，歷年六百何紛紜。",
      "山中既絕中原路，從更百代猶無聞。",
      "武陵野人事漁釣，獨遊沅溪忘故道。",
      "泝流探得桃花源，舍舟洞口窮幽討。",
      "洞中逸民忻見之，共嗟遺事詢其老。",
      "爲言上世絕塵由，殺雞命酒爭獻酬。",
      "具聞閫內戰爭事，始知違俗爲優遊。",
      "鄙夫何知尚懷土，怱怱須別還中州。",
      "塵心已萌淳樸散，桃源咫尺仙凡判。",
      "還求不得曰仙鄉，寧知死生無少閒，相望如隔一世間。",
      "到今沅山色蒼蒼，流水滔滔花泛泛。"
    ],
    "added_time": "2026-01-01 23:51:19"
  },
  {
    "source_file": "poet.song.155000.json",
    "title": "貴遊行",
    "author": "薛季宣",
    "paragraphs": [
      "沙堤大蓋何穹窿，底人佩玉鞍蒙狨。",
      "傔如熊虎馬遊龍，誰何出入咸陽宮。",
      "笑刀瓠體顔芙蓉，步趨持重爲雍容。",
      "諸侯爰統掌百工，調元爲職裨九重。",
      "萬錢一食聲鼓鐘，猶言下筯終無從。",
      "異時糠噉腸不充，家徒壁立其室蓬。",
      "抄撮語麗文彫蟲，繪爲綉句欺南宮。",
      "不分菽麥儔知儂，且無萬卷澆胸中。",
      "脂韋媕婀陳小忠，竭民膏髓自爲功。",
      "榻前觸事惟迎逢，肯思責難始爲恭。",
      "君王謂賢拜三公，門如沸湯賄賂通。",
      "財侔縣官邑侯封，積金猶欲齊灊崈。",
      "家有錢爐非範銅，賣官鬻獄揚成風。",
      "後房的燦燕支紅，皆民女婦來無蹤。",
      "有憂失得常忡忡，殺賢賊能摧英雄。",
      "汲將同類塞要衝，害苗之心饒蝗螽。",
      "忽彎射羿逢蒙弓，怡然自得豁心胸。",
      "黯如抹漆何赤衷，問人自欺咤匪躬。",
      "高自標置人盲聾，言立便擬稱儒宗。",
      "學禪逃俗坐談空，元非友朋相磨礱。",
      "世間將謂無軻雄，言出波流士與農。",
      "却矜巧宦官既穹，笑伊魯儒嗟道窮。",
      "那知達人節青松，眎而土苴及蛆蟲。",
      "古今異時理道同，姦邪未必皆令終。",
      "君不見晉朝失國隳金墉，爲奴爲胔豈惟懷愍巡北戎。"
    ],
    "added_time": "2026-01-01 23:51:19"
  },
  {
    "source_file": "poet.song.155000.json",
    "title": "夢仙謠",
    "author": "薛季宣",
    "paragraphs": [
      "長城役罷驪山起，秦人斷念還居里。",
      "一呼或化爲侯王，避之却是神仙子。",
      "漢家宮殿生荆棘，桃源千樹長春色。",
      "花香破鼻桃離離，只在人間人不知。",
      "夢中有客曾一到，屋舍衣裳殊草草。",
      "狗彘雞豚還治生，若度流年不知老。",
      "南華砎壁連天起，人家庭戶多流水。",
      "紅碧夭桃百種花，不似凡間錦和綺。",
      "仙人容貌閑且都，居處雖貧樂有餘。",
      "老子桃紅入雙臉，皤然只有銀爲須。",
      "仙家女兒多茜衣，桃花宜面葉宜眉。",
      "離宮茅舍略相似，別有譙麗璇爲題。",
      "仙君名氏猶屬秦，許由往往陪遊人。",
      "老人石上問行客，傳今幾世秦之君。",
      "爲言天下方南北，人鹿千齡經幾得。",
      "嗟說來時桃始華，桃子而今未成核。",
      "祖龍往日親曾見，六合連兵事攻戰。",
      "北城紫塞南陸梁，傾貲未足供輸輓。",
      "誠知黔首無聊生，側目有誅正視刑。",
      "剖心不獨商王受，當時論殺諸儒生。",
      "我本何辜一何幸，避役離鄉共亡命。",
      "石髓藥苗聊解饑，經年陡覺儕仙聖。",
      "訊今丞相胡爲者，振古如今同土苴。",
      "驚起城頭角調哀，頓覺令人小天下。",
      "秦政求仙徒爾爲，避秦役夫能至之。",
      "還知道可無心得，學道有心無乃癡。"
    ],
    "added_time": "2026-01-01 23:51:19"
  },
  {
    "source_file": "poet.song.155000.json",
    "title": "谷里章",
    "author": "薛季宣",
    "paragraphs": [
      "上有青山，下有滄洲。",
      "步有回波，面有紅流。",
      "吞吐風雲，呼吸觜昴。",
      "審能處之可銷憂，退谷中人带笭箵。",
      "山中繚繞茅舍旁，寒泉之流激琅琅。",
      "雙石西峰我在東，無情鉤加此漫郎，性情荒浪氣志剛。",
      "東隣之人揮鉤車，胎鰾孤{魚菐}浪屋加。",
      "鉤綸相投不遑舍，聱齖會懾歸吾家。",
      "我蓑我笠聊自娛，沒溺愧彼鄰舍漁。",
      "沙門招提宅谷西，金仙宮殿雲漢齊。",
      "撞鐘擊磬禮耶毗，子欲詣之持清齋。",
      "箇中有人坐無爲，饑餐困眠氣答酡。",
      "撫掌咍然笑呵呵，吾昏將奈此子何。",
      "漫歌八曲音清泠，風高水寒三歎聲。",
      "勿哦大洞修黄庭，谷中之樂寔難名。",
      "長江北來，樊水流東，樊山水曲大回中。",
      "儵儵之魚泳油洋，鉤舟漁人鼓鳴榔。",
      "浩歌一闋清滄浪，終焉無求漫相忘。",
      "大江之東叢石起，谽谺聚石江鳴水。",
      "小回中間浪不惡，釣臺嵯峨瞰城郭。",
      "去來客船是中泊，漫成二闋回中曲。",
      "豪人仲謀當漢衰，建安之際鼎祚移。",
      "江淮萬里吳帝之，冕旒十二龍卷垂。",
      "輅車華葢日月旗，荒墟之中不可求。",
      "宮室故處春草青，長刀大劍可治生。",
      "我先田老相次耕，大夫勸相歌三成。",
      "江北洲，西陽國，蕪城桑柘彌阡陌。",
      "婦可力蠶身力穡，四歌不用愁衣食。",
      "一元大武牽何之，良田附郭吳東陲，牧童田父麻單衣。",
      "叔閑修治木駃騠，從吾真者真吾兒。",
      "西陽罷田飽飯嘻，五歌六歌神自怡。",
      "李甥叔靜蕩兩槳，弱翁將船欲安往。",
      "大回小回閑釣魚，送客便擬酣醺如。",
      "酒徒之誚謂浪名，世俗交加漫不聽。",
      "行無惡客相逢迎，醉歌七終將八成。",
      "杯樽杯湖上杯亭，浪翁杯飲醉少醒。",
      "嬉然自打舴艋行，菰蒲芰荷出青萍，仰天大笑風泠泠。",
      "杯湖西南爲退谷，壽藤累累縈壽木。",
      "涓泉奔注匯樊曲，醉耳琤瑽亂鳴玉。",
      "城中友生綰銅墨，身備四殊攸好德。",
      "漥樽日醉主與客，挾以石門天地窄。",
      "杯湖退谷人好遊，可厭之類乃所羞。",
      "忽焉草木成高丘，此遊此泛生幽憂。",
      "淵明之風繼者誰，士源孟子接武來。",
      "嚴霜皓雪春風熙，倒置日月寒溫移。",
      "來遊者子充良知，子能得之可勿疑。",
      "此道不迂不回遹，子能識之可遊佚。",
      "勉强行之今是古，谷中之人君踵武。",
      "狂生作此谷里章，意追浪叟俱商羊。",
      "松風颼飀蘭草香，與君壽考終不忘。"
    ],
    "added_time": "2026-01-01 23:51:19"
  },
  {
    "source_file": "poet.song.155000.json",
    "title": "東坡",
    "author": "薛季宣",
    "paragraphs": [
      "江之廣矣，一葉航斯。",
      "東坡遠矣，企而望斯。",
      "彼草蒙茸，翳于雪堂。",
      "决决濫泉，橋亦云亡。",
      "人知其名，我懷允實。",
      "崔嵬者山，有環彼室。",
      "江之廣矣，跋而髣髴。",
      "悠哉悠哉，如泉流以出。",
      "我思古人，寥其久矣。",
      "文如爾矣，我心起矣。",
      "雪堂之圮矣，曷爲其止矣。",
      "人之匪矣，若其已矣。",
      "我之鄰斯，一江之巨。",
      "我之來斯，忽其如寓。",
      "有懷北堂，頹如以仆。",
      "相彼道人，隻眼之云具。"
    ],
    "added_time": "2026-01-01 23:51:19"
  },
  {
    "source_file": "poet.song.10000.json",
    "title": "臨秋三首  其三",
    "author": "宋庠",
    "paragraphs": [
      "脫葉金霜罷，滄洲滿目前。",
      "林風寒結籟，溪日晚留煙。",
      "獨木橫官彴，方苞入稻田。",
      "持麾更吏隠，殊覺主恩偏。"
    ],
    "added_time": "2026-01-01 23:51:56"
  },
  {
    "source_file": "poet.song.187000.json",
    "title": "醵飲劉園",
    "author": "趙汝鐩",
    "paragraphs": [
      "隨意携盤饌，毋煩事禮文。",
      "燕飛衝幕過，鶑語隔牆聞。",
      "興自樽前發，韵從花下分。",
      "詩成似供課，醉墨競紛紜。"
    ],
    "added_time": "2026-01-01 23:52:21"
  },
  {
    "source_file": "poet.song.137000.json",
    "title": "次韻王浚明用時舉苦熱韻見贈",
    "author": "范成大",
    "paragraphs": [
      "暑窗當午思昏昏，雷起千峰睡不聞。",
      "鑠石誰能招楚魄，斲冰我欲訪湘君。",
      "年華衹合加餐飯，事業休工刺繡文。",
      "頼有兩賢南北巷，歲寒幽谷共蘭薰。"
    ],
    "added_time": "2026-01-01 23:53:00"
  },
  {
    "source_file": "poet.song.127000.json",
    "title": "杜宇",
    "author": "劉應時",
    "paragraphs": [
      "花殘葉密過芳春，江北江南煙水昏。",
      "何處飛來惱歸客，小窗夢破正消魂。",
      "月明聲在溪橋側，雨後人行綠樹村。",
      "啼得崔郎腸欲斷，桃花顔色悵何存。"
    ],
    "added_time": "2026-01-01 23:53:47"
  },
  {
    "source_file": "poet.song.109000.json",
    "title": "題友人書後",
    "author": "曹勛",
    "paragraphs": [
      "客子得秋凉，壯懷亦增慨。",
      "永念故人遠，三湘渺滄海。"
    ],
    "added_time": "2026-01-01 23:54:04"
  },
  {
    "source_file": "poet.song.109000.json",
    "title": "題王氏女自寫渡水羅漢",
    "author": "曹勛",
    "paragraphs": [
      "尊者暫離方廣間，神通游戲山水閑。",
      "女郎夙植窺其藩，妙筆寫出尊者顔。",
      "甚知此意大廓落，直與世塵解纏縛。",
      "不須錫飛與盃渡，政恐有僧敲折脚。"
    ],
    "added_time": "2026-01-01 23:54:04"
  },
  {
    "source_file": "poet.song.109000.json",
    "title": "贈吳思道",
    "author": "曹勛",
    "paragraphs": [
      "某也極連蹇，世緣牽喧卑。",
      "久困戎燼間，方與鞍馬辭。",
      "得奉宮觀祿，遽失糟糠妻。",
      "淚零繐帷風，春慘中梱悲。",
      "生理正落莫，幽思難平治。",
      "公來黟歙遥，率孤再拜之。",
      "慰藉累年別，歎息私門衰。",
      "而公顔渥丹，綠鬢白髮稀。",
      "頓換神氣妙，密驗刀圭奇。",
      "內典禪悅深，外丹日月遲。",
      "陰功粹雅度，方爲世所師。",
      "永懷我先君，與公深相知。",
      "辱以執友契，肯顧賤子微。",
      "賤子感誨言，於茲老鋤犁。",
      "甌窶祝場圃，翕張防寒饑。",
      "時時躬遠郊，一一得自怡。",
      "次第教三子，令諳田畝爲。",
      "老鈍依頹簷，忘言隨四時。",
      "幸會道此樂，秋風遽言歸。",
      "尚有一瓣香，願奉鍾呂期。"
    ],
    "added_time": "2026-01-01 23:54:04"
  },
  {
    "source_file": "poet.song.109000.json",
    "title": "贈陳季野",
    "author": "曹勛",
    "paragraphs": [
      "平生聞說陳季野，渠正奇奇余下下。",
      "人間韻語光陸離，韞櫝藏之當待價。",
      "顧我飄然離帝傍，適是適非思陶寫。",
      "庶幾一笑排春溫，頼有梅花尚盈把。"
    ],
    "added_time": "2026-01-01 23:54:04"
  },
  {
    "source_file": "poet.song.109000.json",
    "title": "選上人素履精修僕先識於崇信岑寂之時重來見之作詩爲贈",
    "author": "曹勛",
    "paragraphs": [
      "我初游赤城，松竹空函丈。",
      "師時奉諸佛，畧不乏供養。",
      "茲游再見之，談笑益夷曠。",
      "橫披慰老眼，罌粟煎夜餉。",
      "不以三生緣，遂作一指想。",
      "新蕉展時雨，風鑾鳴晝講。",
      "勉旃自愛重，公才定龍象。"
    ],
    "added_time": "2026-01-01 23:54:04"
  },
  {
    "source_file": "poet.song.119000.json",
    "title": "題卧龍山觀音泉呈行可元章",
    "author": "王十朋",
    "paragraphs": [
      "去歲游廬山，社中觀白蓮。",
      "不飲遠公酒，聊酌聰明泉。",
      "肩輿過武昌，乘興西山巔。",
      "巖乳飲菩薩，詩篇誦蘇仙。",
      "夔州苦無井，癭俗殊可憐。",
      "竹筩喉不乾，可浣不可煎。",
      "日汲卧龍水，屢頼擔夫肩。",
      "所取都幾斛，深慚未投錢。",
      "前日招提游，入耳聲涓涓。",
      "泓澄可照膽，草木皆光妍。",
      "却疑南陽人，蟠蟄清泠淵。",
      "慘淡會風雲，滂沱霖普天。",
      "源如少陵詞，清入光芒篇。",
      "餘波漲瞿唐，洶湧吞百川。",
      "何人著水經，漏此不及編。",
      "道人出新茗，林間手新研。",
      "共以夷齊心，來結觀音緣。",
      "至今清夜夢，猶到幽亭邊。",
      "交游况離索，回首成悽然。",
      "何時鹿呦呦，重訪山中禪。"
    ],
    "added_time": "2026-01-01 23:54:49"
  },
  {
    "source_file": "poet.song.187000.json",
    "title": "秋夜懷歸",
    "author": "趙汝鐩",
    "paragraphs": [
      "鄉里千山月，塵埃兩鬢星。",
      "秋聲雖是爽，客耳不堪聽。",
      "多淚風前燭，孤明竹外螢。",
      "吟蛩更亡頼，終夜幾曾停。"
    ],
    "added_time": "2026-01-01 23:55:05"
  },
  {
    "source_file": "poet.song.145000.json",
    "title": "送呂澤父",
    "author": "釋寶曇",
    "paragraphs": [
      "姓名元自徹東都，舊日河南肯便疏。",
      "利害總關天下事，聰明不惑枕中書。",
      "花迎馬首渾無頼，山似人情却有餘。",
      "我亦西湖未歸客，重來應得問何如。"
    ],
    "added_time": "2026-01-01 23:55:13"
  },
  {
    "source_file": "poet.song.145000.json",
    "title": "雪",
    "author": "釋寶曇",
    "paragraphs": [
      "日却山川凍出雲，疏疏先自竹邊聞。",
      "玉龍不動身千億，薝葡無香瘦十分。",
      "彷佛夜堂餘火力，凄凉茅屋有人群。",
      "已知報答東皇日，湯餠銀絲飯膾芹。"
    ],
    "added_time": "2026-01-01 23:55:13"
  },
  {
    "source_file": "poet.song.241000.json",
    "title": "伯牙絕弦圖",
    "author": "鄭思肖",
    "paragraphs": [
      "終不求人更賞音，只當仰面看山林。",
      "一雙閒手無聊頼，滿地斜陽是此心。"
    ],
    "added_time": "2026-01-01 23:55:32"
  },
  {
    "source_file": "poet.song.251000.json",
    "title": "次韻袁升之遊海雲寺鴻慶院山茶之什  其二",
    "author": "蒲瀛",
    "paragraphs": [
      "年年花葉炫虛空，歲月循環十二宮。",
      "對植霜天無頼碧，特開金地可憐紅。",
      "長春比並何妨別，密雪交加有底同。",
      "不必傳神呼趙老，君詩元在典刑中。"
    ],
    "added_time": "2026-01-01 23:56:10"
  },
  {
    "source_file": "poet.song.118000.json",
    "title": "江上遇風二絕  其二",
    "author": "王十朋",
    "paragraphs": [
      "弭棹乾門浪未平，同舟太半已山行。",
      "自慙不是婁師德，免葬江魚頼友生。"
    ],
    "added_time": "2026-01-01 23:56:29"
  },
  {
    "source_file": "poet.song.11000.json",
    "title": "七月二十七日",
    "author": "宋祁",
    "paragraphs": [
      "客雁歸何處，寒螿鳴不休。",
      "兼之清夜永，副以長年愁。",
      "家令有移带，中郎餘白頭。",
      "此懷誠自感，何頼怨高秋。"
    ],
    "added_time": "2026-01-01 23:56:48"
  },
  {
    "source_file": "poet.song.11000.json",
    "title": "寒夜始長",
    "author": "宋祁",
    "paragraphs": [
      "四海秋風晚，千門夜刻長。",
      "梧桐老空井，蟋蟀近人牀。",
      "暗燭勤垂燼，離鴻短趁行。",
      "生平江海志，耿耿未渠央。"
    ],
    "added_time": "2026-01-01 23:56:48"
  },
  {
    "source_file": "poet.song.127000.json",
    "title": "聞范至能丐祠二首  其二",
    "author": "劉應時",
    "paragraphs": [
      "士紳知己近來無，得此吾慚上大夫。",
      "酷愛新詩成異遇，每於廣坐語諸儒。",
      "既紓北顧思歸矣，聞返西州有是夫。",
      "便欲拏舟去相訪，推篷邀月話江湖。"
    ],
    "added_time": "2026-01-01 23:58:33"
  },
  {
    "source_file": "poet.song.37000.json",
    "title": "奉和胡右丞視學所賦",
    "author": "呂陶",
    "paragraphs": [
      "成都學最古，肇自西漢時。",
      "寥寥千餘載，間有或盛衰。",
      "慶曆始下詔，四方如響隨。",
      "良哉樂安伯，治體由本基。",
      "遠模類文翁，故事循魯僖。",
      "課試月爲度，講解日有規。",
      "教育猶父兄，片言不邇遺。",
      "學子五百人，弦誦何儀儀。",
      "陶成禮義俗，大變西南維。",
      "距此已一世，繼者賢其誰。",
      "胡公廟堂老，天子深倚毗。",
      "下車急先務，勸學爲之師。",
      "時異心則同，兩哲吹壎箎。",
      "作詩遺諸生，字字皆典彛。",
      "近欲美材成，遠使純風熙。",
      "礱石建巨堂，豎柱不復欹。",
      "九經滿四壁，高下相支持。",
      "首尾傳注完，粲然日星垂。",
      "斯經與斯堂，天下難等夷。",
      "度地得勝勢，西隅敞高扉。",
      "氣象自宏顯，出門見通逵。",
      "嘉木種千本，敷陰接春暉。",
      "人將不剪伐，異日甘棠枝。",
      "賤子昔在泮，執經趨綘帷。",
      "嘗聞先生訓，敢告多士知。",
      "讀書有本統，宜先窮是非。",
      "微言率簡易，衆說殊支離。",
      "詳觀聖賢迹，於我猶蓍龜。",
      "不獨事辭章，華葩競葳蕤。",
      "豈徒換爵禄，稱謂生光輝。",
      "立已如遠游，縱横亦多岐。",
      "取舍各異轍，義利難兩馳。",
      "一足少蹭蹬，終身陷污卑。",
      "君子與小人，古今不同歸。",
      "勉哉篤志操，行副公所期。"
    ],
    "added_time": "2026-01-02 00:00:28"
  },
  {
    "source_file": "poet.song.19000.json",
    "title": "孟冬朔日祀墳二首  其二",
    "author": "韓琦",
    "paragraphs": [
      "首冬齋潔展先塋，極目郊原一望清。",
      "無限人心蘇尺雨，有時天意活蒼生。",
      "遥林蓊鬰霜來晚，荒隴稀踈穗不成。",
      "何術濟民歸未得，媿偷官祿奉粢盛。"
    ],
    "added_time": "2026-01-02 00:00:49"
  },
  {
    "source_file": "poet.song.223000.json",
    "title": "次韻前人食素餛飩",
    "author": "陳著",
    "paragraphs": [
      "庖手餛飩匪一朝，饌素多品此爲高。",
      "薄施豆膩佐皮軟，省著椒香防乳消。",
      "湯餠粗堪相伯仲，肉包那敢奏功勞。",
      "還方謹勿傳方去，要使安貧無妄饕。"
    ],
    "added_time": "2026-01-02 00:01:39"
  },
  {
    "source_file": "poet.song.119000.json",
    "title": "送元章改漕成都",
    "author": "王十朋",
    "paragraphs": [
      "取友四十載，普天半交游。",
      "蒹葭群玉間，莫盛登瀛洲。",
      "元章真國士，未見心已投。",
      "雅抱畎畆志，共懷天下憂。",
      "舘閣育人材，孰云專校讎。",
      "慷慨論世事，不見范尹歐。",
      "疆埸况如許，寧不憂宗周。",
      "精忠屹肝膽，苦語驚冕旒。",
      "君去最勇决，我行尚遲留。",
      "初別擬十載，相逢忽三秋。",
      "龍飛起元老，江淮握貔貅。",
      "禮羅得奇才，戎幕資良籌。",
      "人事苦好違，壯懷莫能酬。",
      "去持夔州節，遥泛瞿唐舟。",
      "我亦來自鄱，茲行豈人謀。",
      "八陣觀壯圖，三峽窺倒流。",
      "訪君義勝堂，顧我制勝樓。",
      "如馬謁白帝，卧龍尋武侯。",
      "江亭覽月色，園花賞春柔。",
      "果分餘味甘，蘭贈深林幽。",
      "詩篇浩卷軸，墨妙輝山丘。",
      "氣薄文艷杜，詞卑竹枝劉。",
      "吏事容拙踈，交情荷綢繆。",
      "綸言下北闕，綉衣使西州。",
      "流錢豈君事，易地曾何優。",
      "胡不班玉笋，入告嘉謀猷。",
      "巴子國最貧，瘡痍民未瘳。",
      "君去誰撫摩，欲借嗟無由。",
      "我已上祠章，歸歟老田疇。",
      "遲君還日邊，寄書到東甌。"
    ],
    "added_time": "2026-01-02 00:01:41"
  },
  {
    "source_file": "poet.song.37000.json",
    "title": "勇烈侯廟",
    "author": "呂陶",
    "paragraphs": [
      "唐衰中原亂，賊據西南疆。",
      "號令不出畿，疇能禦彊梁。",
      "楊侯仗直忠，寶劍凌穹蒼。",
      "誓將掃妖祲，得以完金湯。",
      "嘗膽過勾踐，食羮如樂羊。",
      "嚴顔頸未斷，霽雲指何傷。",
      "衆寡固不敵，歳月亦已長。",
      "孤城屹然峙，鋒鋭莫可當。",
      "譬如泛巨海，難以一葦航。",
      "天心未厭悔，人意忽蒼黄。",
      "百口同穴瘞，悲雲惨朝陽。",
      "寰區既澄静，往事極凄凉。",
      "封爵加美謚，幽明知寵章。",
      "近世修舊史，筆削嚴否藏。",
      "書曰侯死之，一褒踰繡裳。",
      "彭人念侯德，廟食墓之傍。",
      "水旱毎致禱，豐年屢倉箱。",
      "父老或有言，夜漏猶未央。",
      "見侯出自廟，凛然坐黄堂。",
      "此理實晦昧，有無何渺茫。",
      "子厚羅池神，海俗專祈禳。",
      "乖崖宛丘殯，醉者取滅亡。",
      "英靈果不泯，猶足威一方。",
      "予嘗假州紱，秉笏趨侯墻。",
      "爲侯記諱日，一奠歳率常。",
      "出令避侯名，示民以虔莊。",
      "又欲建高碑，始終載其詳。",
      "俄以罪戾去，慊然視縑緗。",
      "幸此續大句，安能發幽光。",
      "持以遺彭人，庶幾予不忘。"
    ],
    "added_time": "2026-01-02 00:05:07"
  },
  {
    "source_file": "poet.song.118000.json",
    "title": "三月晦日與同舍送春於梅溪因誦賈閬仙詩云三月更當三十日，風光別我苦吟身共君今夜不須睡未到曉鍾猶是春時有二十八人遂以齒序分韻",
    "author": "王十朋",
    "paragraphs": [
      "記得來時手自探，預知今日思難堪。",
      "樹頭綠暗鶑如訴，地上紅多蝶尚貪。",
      "此夜鍾聲那忍聽，明朝酒盞可能酣。",
      "却因送別還驚我，老境如蠶已食三。"
    ],
    "added_time": "2026-01-02 00:05:17"
  },
  {
    "source_file": "poet.song.223000.json",
    "title": "次韻徐鱗卿",
    "author": "陳著",
    "paragraphs": [
      "百罹身世不成家，贏得蕭蕭兩鬢華。",
      "夢想山行三載裏，綢繆親誼百年賒。",
      "蒼顔一見如枯柏，佳語相延總粲花。",
      "別後有詩須狎寄，莫嫌踏險路谽谺。"
    ],
    "added_time": "2026-01-02 00:05:36"
  },
  {
    "source_file": "poet.song.127000.json",
    "title": "謝香山禪師惠水巖新茗二首  其二",
    "author": "劉應時",
    "paragraphs": [
      "趙州古佛不同時，頼有斯人慰所思。",
      "搜攪枯腸無一物，夢回日影上花枝。"
    ],
    "added_time": "2026-01-02 00:05:37"
  },
  {
    "source_file": "poet.song.145000.json",
    "title": "百舌",
    "author": "釋寶曇",
    "paragraphs": [
      "聲聲何處學，得得爲春來。",
      "花底猶親切，人憐巧剪裁。",
      "不容身穩密，且爲月徘徊。",
      "頼有黄鸝伴，殷勤喚得回。"
    ],
    "added_time": "2026-01-02 00:07:07"
  },
  {
    "source_file": "poet.song.137000.json",
    "title": "與長文正夫游北山",
    "author": "范成大",
    "paragraphs": [
      "柳岸松門勝處通，馬蹄踏霧入空濛。",
      "春寒有力欺遊子，天色無情沒斷鴻。",
      "雨脚遠連山脚暗，杏梢斜倚竹梢紅。",
      "駞裘擁鼻吾衰矣，年少猶嫌料峭風。"
    ],
    "added_time": "2026-01-02 00:07:18"
  },
  {
    "source_file": "poet.song.241000.json",
    "title": "孫楚枕流潄石圖",
    "author": "鄭思肖",
    "paragraphs": [
      "孫楚匆匆誤答時，說來頗與事相違。",
      "枕流潄石翻爲妙，活弄胸中倒一機。"
    ],
    "added_time": "2026-01-02 00:07:49"
  },
  {
    "source_file": "poet.song.187000.json",
    "title": "同子嚴初夏飲山閤",
    "author": "趙汝鐩",
    "paragraphs": [
      "綠陰千百頃，約我共登臨。",
      "山翠含煙重，榴紅著雨深。",
      "行藏皆有命，計較謾勞心。",
      "病怕杯中物，憐余淺淺斟。"
    ],
    "added_time": "2026-01-02 00:09:08"
  },
  {
    "source_file": "poet.song.187000.json",
    "title": "清明小飲",
    "author": "趙汝鐩",
    "paragraphs": [
      "草草清明飲，惠風天氣和。",
      "身輕梁燕舞，舌巧柳鶑歌。",
      "但道三春好，其如兩鬢何。",
      "升沉付杯酒，由命不由他。"
    ],
    "added_time": "2026-01-02 00:09:08"
  },
  {
    "source_file": "poet.song.248000.json",
    "title": "有感三首  其二",
    "author": "陸文圭",
    "paragraphs": [
      "子美間關離亂際，堯夫生長太平年。",
      "可憐橡栗天寒拾，不似鶑花日晏眠。",
      "憂樂在人均是命，盛衰有數總由天。",
      "腐儒老矣無奇計，獨立斜陽意惘然。"
    ],
    "added_time": "2026-01-02 00:10:14"
  },
  {
    "source_file": "poet.song.241000.json",
    "title": "陸績懷橘遺母圖",
    "author": "鄭思肖",
    "paragraphs": [
      "獨薦霜丸意不安，誰供甘旨侍團圞。",
      "驀然憶著娘生面，萬樹黄金盡喜歡。"
    ],
    "added_time": "2026-01-02 00:10:17"
  },
  {
    "source_file": "poet.song.118000.json",
    "title": "後七夕二夜同夢齡宿湖邊莊  其二",
    "author": "王十朋",
    "paragraphs": [
      "弟兄身事各茫然，頼有先人二頃田。",
      "他日青山映黄髮，長如今夜對牀眠。"
    ],
    "added_time": "2026-01-02 00:10:35"
  },
  {
    "source_file": "poet.song.118000.json",
    "title": "次夜予宿湖南夢齡猶在別業再和前韻寄之  其一",
    "author": "王十朋",
    "paragraphs": [
      "家世衣冠誤襲儒，年幾四十尚嶔嶇。",
      "營營世事何時了，乞取湖邊作鑑湖。"
    ],
    "added_time": "2026-01-02 00:10:35"
  },
  {
    "source_file": "poet.song.222000.json",
    "title": "丁丑五月六日醵飲茂林偶成",
    "author": "陳著",
    "paragraphs": [
      "夾路松杉護午陰，南風吹透樹中心。",
      "一聲婆餠焦何處，妙法蓮花此妙音。"
    ],
    "added_time": "2026-01-02 00:10:51"
  },
  {
    "source_file": "poet.song.11000.json",
    "title": "初侍講筵有感上呈經筵諸公",
    "author": "宋祁",
    "paragraphs": [
      "邇英何幸奉經筵，俗狀婆娑艾服年。",
      "蘭葉初窺圖上字，奎鈎乍識禁中天。",
      "坐憑重席慚清問，能讀三墳頼衆賢。",
      "猶藉向來稽古力，不然須合早歸田。"
    ],
    "added_time": "2026-01-02 00:10:54"
  },
  {
    "source_file": "poet.song.37000.json",
    "title": "以茶寄宋君儀有詩見答和之",
    "author": "呂陶",
    "paragraphs": [
      "九峰之民多種茶，山村櫛比千萬家。",
      "朝脯伏臘皆仰此，累歲憑恃爲生涯。",
      "一朝使者忽禁榷，振舉法令搖三巴。",
      "錐刀盡毫髪，鞭朴過網罝。",
      "悲哉西南人，生長逢勳華。",
      "垂髫以來至白首，未識此事徒憂嗟。",
      "議欲伐茗荈，不如植禾麻。",
      "一花五出最爲早，焙戶常于火前造。",
      "春來畏罪不敢言，芽甲任隨黄葉老。",
      "安得仙崖凝露膏，寄與交朋叙勤好。",
      "廣平先生風格清，坐聽萬事心無營。",
      "日高睡覺懶慵起，不欲世態昏瞳睛。",
      "誠宜玉筒摘佳品，或向武夷搜早英。",
      "汲将楚谷水，就取石鼎烹。",
      "可以助君淳深幽寂之道味，高古平淡之詩情。",
      "小方片甲洎觜翼，凡下不足論芳馨。",
      "西湖所採者，抑亦傳虛名。",
      "不執符移往，不由關市征。",
      "而乃輙贈遺，豈非干典刑。",
      "高賢接物自無間，野夫得以芹爲誠。",
      "長謠三百言，重報不稱輕。",
      "文錦方能致珠琲，木瓜安敢邀瑰瓊。",
      "再拜捧嘉貺，讀之如寵驚。",
      "感君裁詩誤題品，勸君避患宜詳審。",
      "平日視世途，孤心已寒凜。",
      "坐逢俗客不須嘗，亦恐持之爲冒禁。"
    ],
    "added_time": "2026-01-02 00:12:34"
  },
  {
    "source_file": "poet.song.1000.json",
    "title": "緣識  其二八",
    "author": "宋太宗",
    "paragraphs": [
      "阮咸初立意，偷得姮娥月。",
      "三柱應琴徽，五音更互發。",
      "堪聽諸調弄，勾鏁無休歇。",
      "閑暇優遊子，順風吟案揭。",
      "時聞宣九奏，鳳翅手輪抹。",
      "引思何奇妙，廣陵散白雪。",
      "稀中逢絕藝，解彈能指撥。",
      "放縱知狂逸，四弦憑審察。",
      "慢來長不斷，急則聲相軋。",
      "春鶑雖好語，難將比並說。"
    ],
    "added_time": "2026-01-02 00:12:48"
  },
  {
    "source_file": "poet.song.1000.json",
    "title": "緣識  其二九",
    "author": "宋太宗",
    "paragraphs": [
      "月琴三柱四條水，圓魄移來混俗耳。",
      "自古從今清且奇，五音一弄驚神鬼。",
      "勾挑指下何纖細，傍觀側聽心先醉。",
      "胡茄十八笑思歸，悲風切切摇朱翠。",
      "鳳遊雲裏情蕩颺，不無蕭灑真高尚。",
      "寒暄聚散得馨香，奚爲絲竹兼歌唱。",
      "慢鏁朱弦急如雨，疑似春鶑相共語。",
      "莫憚辭勞用意彈，堪對鸞吟與鳳舞。"
    ],
    "added_time": "2026-01-02 00:12:48"
  },
  {
    "source_file": "poet.song.108000.json",
    "title": "送鄧清臣之行在",
    "author": "朱翌",
    "paragraphs": [
      "老去何嫌雪滿顛，放懷惟與子周旋。",
      "起趨吳越時難得，上繼張余理必然。",
      "嶺海斷雲歸雁底，江湖春浪白鷗前。",
      "故人相見問今我，雨笠烟蓑事力田。"
    ],
    "added_time": "2026-01-02 00:12:55"
  },
  {
    "source_file": "poet.song.108000.json",
    "title": "元宵懷都城簡胡令俊民時胡連夕在告",
    "author": "朱翌",
    "paragraphs": [
      "天豁晴光合，簷收雪汁乾。",
      "燈期欣在候，火令不爲難。",
      "方喜春風動，猶憐暮色寒。",
      "仙晨今夜樂，帝所舊年觀。",
      "郁郁卿雲密，葱葱瑞氣盤。",
      "五門雙闕聳，三島十洲攢。",
      "風伯清黄道，鈎陳衛赤鸞。",
      "聲流車水快，花影燭龍蟠。",
      "入望雲裳舉，低迷雜珮珊。",
      "歌翻樓上下，人與月團欒。",
      "夜色清凝露，香風靜泛蘭。",
      "陸蓮摇艷質，湯鯉轉驚瀾。",
      "故國雲天外，家風楚俗完。",
      "良時亦競作，游興頗相干。",
      "諸縣豐登際，元戎禮數寬。",
      "輟耕來野父，沽酒辦餘歡。",
      "少問飛鳬客，遥知道室安。",
      "樵青能笑語，太白酌瀰漫。",
      "要是弦堂宓，何妨花縣潘。",
      "黄庭須默課，燈錄不重看。",
      "羨子閉門坐，嗟予脚力殫。",
      "醉歸哦五字，一一待公刊。"
    ],
    "added_time": "2026-01-02 00:12:55"
  },
  {
    "source_file": "poet.song.108000.json",
    "title": "南華五十韻",
    "author": "朱翌",
    "paragraphs": [
      "鄉里黄梅接，家居祖剎鄰。",
      "常聞肉身佛，甘作磑坊人。",
      "堅有懸腰石，空無拂鏡塵。",
      "已舂諸米熟，自識本心真。",
      "拄杖敲頑質，袈裟繞凈身。",
      "衣傳千古信，法待五年伸。",
      "撥棹煩師送，投林避衆嗔。",
      "風幡俱不動，金瓦定非倫。",
      "汝聽宜皆諦，吾言决可遵。",
      "由茲開頓教，爲世作良因。",
      "葉墜雖歸本，烟斜不向新。",
      "鈴聲鳴白塔，霧氣走黄巾。",
      "塑手藏衣襲，閨姝敗鉢唇。",
      "全提諸佛印，開盡一花春。",
      "代代燈燈續，塵塵剎剎均。",
      "性天南北合，道德帝王親。",
      "歌鼓昭陵日，梯航外國珍。",
      "莊嚴及山谷，賜予出金銀。",
      "龍翥開飛帛，春溫布縯綸。",
      "鎮安清凈境，奔走護持神。",
      "樓閣三千界，香燈十二辰。",
      "蘇銘模妙墨，柳記刻豐珉。",
      "自昔炎荒地，常容放逐臣。",
      "流人悲去越，從者病居陳。",
      "庚子何憂鵩，春秋謾感麟。",
      "足生行路繭，眉結念親顰。",
      "卜吐千瓶水，官分十束薪。",
      "九韶先幸舜，五嶺後通秦。",
      "氣候今無瘴，人情古亦惇。",
      "何嘗疏北客，賸喜預嘉賓。",
      "鼓角催歸夢，江湖動釣緡。",
      "時花開有信，山果種生仁。",
      "武水長懷古，曹溪每問津。",
      "端居七里郭，相望一由旬。",
      "抱被來投宿，聞鐘起及晨。",
      "自憐終北向，天遣試南詢。",
      "竟日雲垂地，通宵雨濺茵。",
      "橋橫一滴上，雀見五方馴。",
      "飛錫泉香發，連山寶氣振。",
      "杖尋桃竹把，佩采楚蘭紉。",
      "大禮行郊次，洪恩浹海濱。",
      "稍寬三面網，歸作再生民。",
      "甫里將收栗，松江細煮蓴。",
      "橘懷工戲綵，萱背更栽椿。",
      "風急團雲絮，霜清洗月輪。",
      "治行今數日，問信不嫌頻。",
      "三宿真成戀，諸寮且遍巡。",
      "鬭茶誇顧渚，羹芋說西岷。",
      "寺有壇經舊，誰知祖意諄。",
      "持歸化嶺北，大地免沉淪。"
    ],
    "added_time": "2026-01-02 00:12:55"
  },
  {
    "source_file": "poet.song.108000.json",
    "title": "送吏部張尚書帥成都一百韻",
    "author": "朱翌",
    "paragraphs": [
      "一代亨衢上，明公逸步超。",
      "河東書具作，圯下老相邀。",
      "海闊雲垂翼，天清斗壓杓。",
      "三人前鼎甲，千佛仰孤飈。",
      "弟子師尊董，諸儒稱述蕭。",
      "西崑收俊乂，東壁絕塵囂。",
      "別乘將離汴，輕舟徑指苕。",
      "湖山縱清美，家國尚飄摇。",
      "慟哭天傾柱，歸情戶見蛸。",
      "奉祠投里閈，招隠向山椒。",
      "並海屯千衛，披榛拱百僚。",
      "回鑾須故國，負靮且今朝。",
      "光列哀烏位，星馳封馬軺。",
      "賢裾來接武，陰沴自潜消。",
      "香案依丹陛，螭㘭立紫霄。",
      "飛鴻九天去，歸鶴一聲嘹。",
      "主上思圖舊，王人促見招。",
      "起居還左史，議論鄙南朝。",
      "大呂聲揚遠，元圭質匪彫。",
      "掖垣裁詔密，禁路賜纓彯。",
      "滅澆圖興夏，巡方首從姚。",
      "自南瞻析木，直北望玄枵。",
      "玉海千尋浪，江南五色鷂。",
      "矯如出塵隼，凜若在秋雕。",
      "去國還追信，刓章豈易堯。",
      "光華司馬甲，整頓路車鞗。",
      "國事煩參决，廷詢得具條。",
      "乘時笑乾沒，許國敢輕佻。",
      "河洛干戈滿，陵原草木焦。",
      "青春深仗節，久雨更乘橇。",
      "取道先轅楚，揚旌轉望蕭。",
      "一抔藏萬世，九廟正三昭。",
      "遂使儀如漢，將令樂奏韶。",
      "路迷彪過迹，澗涸夜生潮。",
      "去日春仍淺，歸期暑正熇。",
      "君王喜不寐，天下首方翹。",
      "疏奏忠無隠，臣生苦不聊。",
      "戴天那忍共，得地豈宜驕。",
      "內治今當亟，高名不敢要。",
      "銓衡真有託，啟事復何遼。",
      "道直咸推汲，謀深豈計晁。",
      "定非揮扇羽，寧要插蟬貂。",
      "褒貶書方舉，姦諛骨合銷。",
      "懷開真坦坦，燕處自夭夭。",
      "當宁西南顧，常懷參井迢。",
      "徧詢醫國效，立遣愈民痟。",
      "文武資兼稟，詩書氣不恌。",
      "衆皆可郤縠，一以委張昭。",
      "除目凌晨下，行裝即日撩。",
      "被携猶剌刺，涉遠乃翛翛。",
      "帆影三江水，車聲萬里橋。",
      "丈人峰嵂屼，神女峽岧嶢。",
      "石室畫闇淡，草堂人寂寥。",
      "山圍玉壘峻，水減石犀遥。",
      "石表筍雙立，銅青柏未凋。",
      "錦江喧士女，藥市混仙樵。",
      "劫墮乾坤壞，流橫海嶽漂。",
      "惟茲井絡外，依舊角弓弨。",
      "自昔三刀夢，多傳五袴謠。",
      "威餘嚴僕射，功說李文饒。",
      "文定棠尤美，乖崖福可徼。",
      "事今難悉數，公亦豈其苗。",
      "秦地新通棧，瞿塘穩泛橈。",
      "虎貔環外閫，耨耜得深穮。",
      "正可供壺奕，隨宜列鼓簫。",
      "蒲鞭束高閣，竹馬戲垂髫。",
      "好閲相如賦，終閒李廣刁。",
      "奎文天象轉，延閣士林標。",
      "此去庭無愈，行聞衆選陶。",
      "付之樞極運，咸仰泰階霄。",
      "賤子無三徑，平生有一瓢。",
      "老將書蠹槁，時作草蟲喓。",
      "大笑玉三刖，不求銀十腰。",
      "古今同閲宙，南北信吹薸。",
      "已類蜂粘網，真成鹿覆蕉。",
      "屢經多盜境，幾至獨身跳。",
      "何處地堪避，知誰戰敢挑。",
      "月明三匝鵲，巢比一枝鷯。",
      "釣瀨長烹鯉，窮山飽聽鴞。",
      "臨書池盡黑，就局博嫌么。",
      "臂有七賢把，丹亡九轉燒。",
      "唯堪貫薜荔，未肯摋芳虈。",
      "賣藥難爭價，爲農等寓僑。",
      "稍能羞野葛，初未識江珧。",
      "已罷尋蛩駏，欣聞退猲獢。",
      "誰憐人爲米，敢有意遷喬。",
      "過我深披藋，追凉薄曳綃。",
      "狐裘憐晏子，縞带與公僑。",
      "挽引煩推轂，陶甄爲置窯。",
      "清時容潦倒，策府著芻蕘。",
      "憶昨西湖上，隨公羽蓋飄。",
      "青山迎晉履，綠水泛湖𦨣。",
      "上相尊仍美，將軍勇正驍。",
      "道爭棋屢覆，壺響箭呈梟。",
      "茶乳晴尤發，香雲浄更翲。",
      "晚花棲嫩菊，近岸俯游鰷。",
      "四望天連水，羣簪玉及瑶。",
      "政親連榻坐，倏見錫戈琱。",
      "良月霜楓冷，佳晴雪霰銷。",
      "留公已無策，鼎食望加調。"
    ],
    "added_time": "2026-01-02 00:12:55"
  },
  {
    "source_file": "poet.song.108000.json",
    "title": "宣城書懷",
    "author": "朱翌",
    "paragraphs": [
      "高爽清凉郡，登臨佳麗都。",
      "上連三蜀重，旁挾兩淮趨。",
      "天分光牛斗，溪行走舳艫。",
      "新林天際浦，青草柳邊湖。",
      "丁令鶴歸晚，琴高鯉疾驅。",
      "高城布渠答，近市表浮屠。",
      "龍具深耕雨，牛車富入租。",
      "鐘魚廣教飯，簫鼓敬亭巫。",
      "禱請俱先詣，齋修必盡愚。",
      "虔恭問杯珓，疇昔夢摴蒱。",
      "桃李萬家邑，魚鹽百賈區。",
      "棋爭三品勝，錢爲七郎輸。",
      "湖上同皇甫，樓中記獨孤。",
      "五雲裘可作，天馬錦應無。",
      "射的穿雲白，蓮房照水烏。",
      "山精今及采，鷹爪得同拘。",
      "右史隸題榜，太和存漏壺。",
      "劘牙虞吏像，衣褐卯神圖。",
      "蝎走收宵螫，蜂讙保穴雛。",
      "泉甘黄蘗舊，茶雋白雲腴。",
      "幽寂谷留馬，凌歊舟若鳬。",
      "山登天柱石，沙暖句溪蒲。",
      "洞啟三天秘，灘愁六刺迂。",
      "輕煙藏石女，微雨浴花姑。",
      "半夜笛聲起，臨軒桂影敷。",
      "謝公亭別范，孔子井猶洙。",
      "舟起鷺前導，橋橫龍未雩。",
      "子安飛遠近，杜宇訴朝晡。",
      "示爽歸田約，懷冰洒篆娛。",
      "白公謝霞綺，荀媼進彫胡。",
      "神王能旁達，心閑免外虞。",
      "白龜飛入楚，赤馬棹通吳。",
      "孤枕喧鼯鼠，南亭聽蟪蛄。",
      "貢先紅毯貴，俗尚褐袍麤。",
      "蟬蛻裴丞相，聰明陸大夫。",
      "劉詩送拄杖，班傳出葫蘆。",
      "露柱從師指，金杯受賜殊。",
      "漢書國史法，心要藏經郛。",
      "鮒活有奇術，歸還真夢驅。",
      "苦心思懿老，一鉢走元孚。",
      "潜隠大中主，躬行外域膜。",
      "儲神天北極，繫念水西隅。",
      "內屏如來地，當陽造化鑪。",
      "千年猶可想，一絕定非諛。",
      "昔在中書省，親聞大禹謨。",
      "土階臨黼座，文石上絲絇。",
      "紅繞當階藥，陰留一院梧。",
      "不才持史筆，有愧但書厨。",
      "卜築隨鯤徙，囚山與鵩俱。",
      "忘懷從北院，歸命只南廬。",
      "作賦先招隠，移文卒謝逋。",
      "晚歸真發覆，豈意辱噓枯。",
      "黄屋南巡岳，侯圭畢會塗。",
      "時持莘野鼎，來采會稽菰。",
      "聖主新更化，羈臣首辨誣。",
      "書修天祿閣，游並道山儒。",
      "汩沒顔容改，因循歲月徂。",
      "此生甘泛梗，餘論許分符。",
      "節近書雲日，輪驅畫鹿朱。",
      "川華冰片合，山曲卧屏紆。",
      "入臘占三白，登堂展七扶。",
      "人家多露積，村鼓不鳴桴。",
      "身奉三年最，魂收一紀逾。",
      "可無人歎息，粗免鬼揶揄。",
      "夜引星朝斗，晨瞻日出嵎。",
      "兩旗歎潦倒，五馬忘崎嶇。",
      "嚴瀨猶如睦，崑山恐是蘇。",
      "深憐百口逐，只辦四方餬。",
      "旋磨魚千里，彌縫金十奴。",
      "何如今守馥，猶愧舊官呼。",
      "笏有看山拄，歌無擊缶嗚。",
      "江山真肺腑，魚鳥自葭莩。",
      "正頼管城子，能招墨客徒。",
      "李梅詩格律，斑竹政規模。",
      "事省囚寬繫，年豐酒易沽。",
      "近分天駟監，遣牧决波騟。",
      "苗獮申軍法，蕃宣奉帝俞。",
      "校旗推妙手，嚙鏃視張弧。",
      "杼軋絲雙繭，篁包米一桴。",
      "遇風專戒火，聽雨甚憂圩。",
      "酒盞經旬把，歌茵特地鋪。",
      "賜金誇魏絳，顧曲少周瑜。",
      "碩果園林密，春山雨露濡。",
      "木瓜紅鏤體，銀杏綠勻膚。",
      "栗發風前罅，柑垂霜後株。",
      "蟻侵梨釀蜜，盤走芡圓珠。",
      "野蔌多將𮑉，春盤細剪蔞。",
      "誰同九日菊，難得一枝萸。",
      "水閲尋魚鷘，沙連合陣鸕。",
      "愛閑多閉閣，因事或操觚。",
      "敏捷慚銅鉢，工夫體轆轤。",
      "僧談曾接會，老境合師瞿。",
      "窗月重重鏡，松風一一竽。",
      "飫餐佳境蔗，旋鱠早秋鱸。",
      "本是烟霞痼，何疑山澤癯。",
      "計難出柏馬，收必在桑榆。",
      "舊事論新事，今吾非故吾。",
      "意中不足致，身外復何須。",
      "朝市安能隠，田園久已蕪。",
      "斯言誠有味，端不減醍醐。"
    ],
    "added_time": "2026-01-02 00:12:55"
  },
  {
    "source_file": "poet.song.233000.json",
    "title": "湖堤雨中夜歸",
    "author": "方回",
    "paragraphs": [
      "夜雨昏昏欲雪天，數家燈火北山前。",
      "鄉心認作桑麻路，忽有湖船奏管絃。"
    ],
    "added_time": "2026-01-02 00:15:51"
  },
  {
    "source_file": "poet.song.233000.json",
    "title": "行宮西門",
    "author": "方回",
    "paragraphs": [
      "翠華東幸締和盟，從此君王罷北征。",
      "宿衛周廬無處所，野人畦菜傍宮城。"
    ],
    "added_time": "2026-01-02 00:15:51"
  },
  {
    "source_file": "poet.song.233000.json",
    "title": "題許宣平南山故居",
    "author": "方回",
    "paragraphs": [
      "一庵依舊翠微中，身在蓬萊第幾宮。",
      "羽衛夜歸人不識，滿山松檜響清風。"
    ],
    "added_time": "2026-01-02 00:15:51"
  },
  {
    "source_file": "poet.song.233000.json",
    "title": "秀山霜晴晚眺與趙賓暘黄惟月聯句",
    "author": "方回",
    "paragraphs": [
      "一峰何崢嶸，萬象悉匍匐。",
      "心包元氣并，影立太空獨。",
      "遥瞻極乾端，俯瞰際坤軸。",
      "飄飄凌雲身，杳杳送鴻目。",
      "揮袖裨八風，開襟吞百瀆。",
      "醒脾嚥醇清，滌髓盪痼俗。",
      "斗摘紫垣杓，日攀黄道轂。",
      "川令夷若奔，林訶魍魈伏。",
      "螺蚌視三神，盃盎閲四隩。",
      "參旗摩右肩，崑苑踏左足。",
      "營營蟻磨旋，戢戢蜂房簇。",
      "羶俎饜前臑，詩瓢慳半菽。",
      "歷測尊盧年，桴窮沃焦谷。",
      "疇非浮點漚，吾亦寄粒粟。",
      "氣形孰融結，高深誰濬矗。",
      "媧皇不能補，共工多事觸。",
      "飛思騰虛遨，殫精馳逈矚。",
      "浩浩蔑垠涯，渾渾曷邊幅。",
      "百刻倏汐潮，九行遞朏朒。",
      "達觀等鵬鷦，殊趨殽燕蝠。",
      "仙馭鞭虬螭，神駕軌驪騄。",
      "寰中無遁照，象外有玄燭。",
      "推尋製字蒼，究考畫卦宓。",
      "萬變既日滋，百靈遂宵哭。",
      "某氏馬錫三，何人鼇釣六。",
      "底所真蓬瀛，是間自濠濮。",
      "佳辰每難值，奇賞詎嫌數。",
      "達士多放曠，拘儒例踧蹜。",
      "味同僑札交，臭異智輔族。",
      "稽首禮初梅，掀髯叫餘菊。",
      "節屆小大寒，歲得中下熟。",
      "野禮講蜡迎，侲朋閲儺逐。",
      "皴膚剝枯蘚，瘦髪立凍木。",
      "青鍼抽麥麰，絳粒茁櫻薁。",
      "烏龍特嵯峨，白雁幾灣洑。",
      "霞譙抹微綃，烟市皺輕縠。",
      "畫嶂屏橫縱，字溪篆直曲。",
      "蘭非灌能馨，柏豈撼可禿。",
      "長岡脩蛇馳，短阜矮鼈縮。",
      "一塔聳錐穎，千畦界棋局。",
      "冷祠逃鼪鼯，荒塚嚇鴟鵩。",
      "汲窟仆桔槹，穫場眠碌碡。",
      "橡實翻籜瘦，筍萌認鞭斸。",
      "莽啼潜鈎輈，籬嚼偃觳觫。",
      "樵肩瘡長鑱，獵臂袒偏裻。",
      "相勞聲阿邪，力作響蓬撲。",
      "聞磬認禪窗，指旛窺佛屋。",
      "邃森踰二林，美秀埒三竺。",
      "籠影夜龕燈，板聲曉堂粥。",
      "匪經陸老學，孰識陳尊宿。",
      "兵比休虎屯，盜俱就鯨戮。",
      "耨鎛衍新畬，燧亭隳舊築。",
      "連營釋鞞琫，四野競畚梮。",
      "別墅喧榼壺，圜扉靜敲朴。",
      "今各有緼袍，昔俱無旨蓄。",
      "駸駸熙運開，沓沓壯觀復。",
      "閭閻一燼空，棟宇萬礎續。",
      "貨廛富鮑鱐，米市積穜稑。",
      "登臨恣夷猶，生息頼亭毒。",
      "掃陰開晚晴，破沍作春燠。",
      "磽疇蹙龜紋，涸澮開瓦卜。",
      "昏聲沸羣鴉，暮色隠孤鶩。",
      "店遥旅叱馿，隴隔穉喚犢。",
      "鴂謠音哳嘲，僂荷步彳亍。",
      "浦溆出漁艇，碕磧泊商舳。",
      "僧包側肩挑，奚囊俯腰束。",
      "護舍荒吠狺，投林倦翔速。",
      "驛蹄雷鏗鍧，野燎星熠煜。",
      "警棚報鼕鼕，栖塒呼喌喌。",
      "相與忘是非，足堪了昏旭。",
      "矧茲瑞六霙，預云宜百穀。",
      "狐兔各深藏，蝻蝝靡遺育。",
      "潜魚未撥剌，駭獸或躑躅。",
      "倒影已巔崖，餘凌尚丘麓。",
      "宿孽芽嫩黄，流澌醖嬌綠。",
      "聯拳一舂鋤，格磔雙屬玉。",
      "搯苗攬奇辛，擘蕾嗅幽馥。",
      "蟄戶咸伺霆，燒痕漸矜曝。",
      "審觀寒向闌，追念暑嘗酷。",
      "凉既免炮燖，溫又救皸瘃。",
      "大化有乘除，勝殘無斷屬。",
      "是邦信巍巍，厥聞久昱昱。",
      "淮海分揚州，斗牛躔北陸。",
      "秦漢會稽吳，隋唐新定睦。",
      "戶歌楚人騷，家佩桐君錄。",
      "入籠盡參芝，盈室肯薋菉。",
      "輝鳳遠媒翳，祥麟哂童牿。",
      "棟材茂椅桐，躍冶乳鏐鋈。",
      "賢守宋廣平，興君劉文叔。",
      "徵隠屈黈旒，哀惸極膏沐。",
      "緬懷解劍耕，遐想負薪鬻。",
      "咳唾變興亡，咄嗟異榮辱。",
      "蕘夫被儒衣，耕叟闢家塾。",
      "道味調漆膠，誼聲協敔柷。",
      "嚴范盛蒸嘗，軒萊恪尸祝。",
      "勃興畏後生，朋來樂私淑。",
      "駢肩長裾曳，比屋短檠讀。",
      "高科接踵武，雅德棻被服。",
      "委巷致聘旌，徒步胹公餗。",
      "車引太僕騶，馬給上林蓿。",
      "豈惟供爪牙，固將倚心腹。",
      "文華凌屈宋，武略邁頗牧。",
      "袁絲却腐閹，丙吉雪冤獄。",
      "差毫別同和，立界辨剛慾。",
      "達汝媲稷臯，退吾儕綺角。",
      "中焉斂韜略，外也滅表襮。",
      "村詁訂荄箕，俚授折都郁。",
      "四經審鈎弦，三秀攻珞琭。",
      "處士傲貂紳，俠徒競雞踘。",
      "里閭劇華腴，官府務涵霂。",
      "喝雉投彩瓊，落鵰捷鳴骲。",
      "高貲軼陶朱，雄辨騁張祿。",
      "美釀壓郫筒，大烹椎獠犦。",
      "舞殘金鳳欹，歌緩翠蛾蹙。",
      "千樓向笛吹，萬室陶巾漉。",
      "餘尊霑皂隸，殘炙飫童僕。",
      "遐征罕齎糧，酗寢或枕麴。",
      "間嘗極備無，一是耻嘑蹴。",
      "金彩剪勝幡，沙囊篆符籙。",
      "秋棗溲䍧膏，冬稻熬狼臅。",
      "城市雖馮扶，郊野尚軒嚳。",
      "四時務鋤耰，千村鳴杼柚。",
      "顆粒本牛衣，絲縷出蠶䒼。",
      "䌖商何羨閩，藥市勿詫蜀。",
      "盛年念疇昔，微夢怳忽倏。",
      "已知壯心違，未覺老顔恧。",
      "久黏簿書黐，幸脫簪冕梏。",
      "得與麋鹿羣，敢兼熊魚欲。",
      "席珍非待聘，有玉謾韞匵。",
      "冥心同子綦，徐步效顔歜。",
      "一麾斷鵷班，百舉閲餼告。",
      "仙忝真應宗，詩愧玄英屬。",
      "親故焮妖災，怨讎騰謗讟。",
      "字幼窘空空，省躬危毣毣。",
      "卑飛類鷦鷃，逸步謝驊驌。",
      "庶幾便幘幍，焉能事鞲絭。",
      "雙洪洶奔濤，孤派澀凝瀑。",
      "窗徒聚雪螢，袍未釋銀鵠。",
      "之子虞一夔，伊人鄭七穆。",
      "三足分鼎鐺，兩鋒交箭鏃。",
      "塼埴冀良陶，糲疏就精鑿。",
      "誠難角妙染，繆許啐餘莤。",
      "狂吟動千字，豪飲輒百斛。",
      "墨淡立兒研，盃遲走童趣。",
      "自倚大戶寬，豈畏險韻複。",
      "膽癢生芒稜，唾圓洗塵醭。",
      "登山石同憩，臨流泉共匊。",
      "被褐敵裘綺，羹藜勝粱肉。",
      "磚罏煎茱茶，瓦豆飣茈菔。",
      "園無迂叟花，亭有醉翁蔌。",
      "椶疎摘麈柄，莎軟敷狨褥。",
      "藤陰皆帷幬，松韻即筇筑。",
      "逸興春空雲，耐交歲寒竹。",
      "山腴嘬糟貍，海異吮醤鱟。",
      "黎斑屑鷓鴣，端眼濯鸜鵒。",
      "書窮蕭衍評，奕妙王粲覆。",
      "生平嗜好迂，我輩友誼篤。",
      "矢詩一賡酬，言志雙啟沃。",
      "析理精洛伊，談史究溫涑。",
      "望之真堂堂，毛遂豈碌碌。",
      "虞初九百篇，方朔三千牘。",
      "酸醎糅鹽梅，杗桷裁棫樸。",
      "論文如有競，見義每相勗。",
      "燕樂思鹿鳴，切磋慕淇澳。",
      "公直性所鍾，辛勤起常夙。",
      "枿佞請尚方，抨妖官硩簇。",
      "扣閽幡屢舉，寓直被曾襆。",
      "剛腸挫未衰，勁氣老彌肅。",
      "百粵轉沅湘，九河交濟濼。",
      "魂驚舞波帆，力弱掀淖輻。",
      "道異十獲禽，理難百中鵠。",
      "晞顔寧如愚，尚老且緣督。",
      "浮榮等槐蟻，往事付蕉鹿。",
      "樂天心自怡，知命頞奚顣。",
      "于野同人亨，勿藥無妄福。",
      "攀附聯瀛登，廣胖適沂浴。",
      "寄興本真率，成章仍豐縟。",
      "時能一來遊，傾篋買醽醁。"
    ],
    "added_time": "2026-01-02 00:15:51"
  },
  {
    "source_file": "poet.song.233000.json",
    "title": "冷泉亭",
    "author": "方回",
    "paragraphs": [
      "金鞍驟紫陌，詎識林下勝。",
      "石苔爲誰碧，我輩坐乃稱。",
      "絲毫無愧容，照此冷泉鏡。",
      "竹樹亦如我，不與春色競。",
      "匏尊未用酌，一見百慮醒。",
      "土囊發饕風，無波此終定。",
      "革履漢臣心，恐未敵茲瑩。",
      "木杪夜月孤，庶其許相映。"
    ],
    "added_time": "2026-01-02 00:15:51"
  },
  {
    "source_file": "poet.song.108000.json",
    "title": "陪崑山邑官遊慧聚寺詩",
    "author": "朱翌",
    "paragraphs": [
      "日暗蒲鍼綠，風回柳影圓。",
      "好山如有舊，勝事頗相牽。",
      "紺宇欣留屐，炎官快著鞭。",
      "神工盤岌嶪，妙手活蜿蜒。",
      "奇甚梁唐迹，偉哉張孟篇。",
      "故人逢異縣，舊話說當年。",
      "留滯江湖遠，驚呼歲月遷。",
      "還同一笑樂，相與對牀眠。",
      "筆向晴窗落，名垂漆榜鮮。",
      "味腴知茗勝，勢猛覺棋仙。",
      "飛蓋干霄上，危欄掛斗偏。",
      "壓雲雲掩苒，待月月嬋娟。",
      "石鏤珍球怪，杉重翠幄妍。",
      "迎風拳乳鵲，盡力叫饑蟬。",
      "雨脚斜侵戶，湖光遠拍天。",
      "徐澆白玉釀，笑折水晶蓮。",
      "時節酒中過，襟懷物外緣。",
      "安居豈城市，避世必林泉。",
      "好乞彈丸地，聊成痼疾烟。",
      "山祇應許我，木杪架飛椽。"
    ],
    "added_time": "2026-01-02 00:16:31"
  },
  {
    "source_file": "poet.song.108000.json",
    "title": "再次前韻",
    "author": "朱翌",
    "paragraphs": [
      "日走瞿曇宅，殷勤問覺圓。",
      "荷珠翻雨碎，荇带逆風牽。",
      "安步穿芒屩，長驅斷蠟鞭。",
      "臨深呼屬玉，騎氣道蜿蜒。",
      "前輩幾人到，高情五字篇。",
      "翩翩遺濁世，落落度長年。",
      "斷石崖蜂出，喬枝谷鳥遷。",
      "端爲逃暑去，復作拂雲眠。",
      "心曠風林豁，書乾棐几鮮。",
      "丞方有公事，尉亦從羣仙。",
      "倚玉吾何幸，棲雲志未偏。",
      "久知情澹泊，不夢翠連娟。",
      "晚日斜吹綺，新詩欲鬭妍。",
      "微行窺沼鵠，孤坐蛻枝蟬。",
      "俯視千章木，如臨尺五天。",
      "韻高巾墊角，飲痛盞垂蓮。",
      "小築堅前約，茲遊定昔緣。",
      "欲誇山聳髻，安得思流泉。",
      "却恐樽無醁，羣憂爨不烟。",
      "誰來助清興，吹裂笛如椽。"
    ],
    "added_time": "2026-01-02 00:16:31"
  },
  {
    "source_file": "poet.song.108000.json",
    "title": "次呂居仁九日羣集韻",
    "author": "朱翌",
    "paragraphs": [
      "衣冠交上郡，氣象有中州。",
      "九日一尊酒，千巖萬壑秋。",
      "星方聚吳分，魚已躍王舟。",
      "即事感今昔，乃情無去留。",
      "憂時俱出力，濟勝合先謀。",
      "北望邊風凜，戎衣詎敢休。"
    ],
    "added_time": "2026-01-02 00:16:31"
  },
  {
    "source_file": "poet.song.108000.json",
    "title": "蔡倅羔羊齋  其一",
    "author": "朱翌",
    "paragraphs": [
      "有生不釀羔羊酒，無日不誦羔羊詩。",
      "賢哉蔡子勇成癖，自勵要如三代時。"
    ],
    "added_time": "2026-01-02 00:16:31"
  },
  {
    "source_file": "poet.song.108000.json",
    "title": "蔡倅羔羊齋  其二",
    "author": "朱翌",
    "paragraphs": [
      "盡輸精白承休德，政用詩書造太平。",
      "略爲周家推在位，太顛閎夭散宜生。"
    ],
    "added_time": "2026-01-02 00:16:31"
  },
  {
    "source_file": "poet.song.251000.json",
    "title": "題玉笥山鄧仙  其一",
    "author": "黄祁",
    "paragraphs": [
      "百年蕭渚舊風流，明府重拈此話頭。",
      "摘出涪翁詩裏畫，展開賀老鑒中秋。",
      "天空地迥紅塵少，月白風清古調幽。",
      "莫遣雙鳬便飛去，試聽欵乃在滄洲。"
    ],
    "added_time": "2026-01-02 00:16:47"
  },
  {
    "source_file": "poet.song.109000.json",
    "title": "新秋自喜信筆",
    "author": "曹勛",
    "paragraphs": [
      "嫋嫋秋色來不慳，翩飜落葉鋪闌干。",
      "藏鶑杜燕圃中靜，蘆葉藕花波水寒。",
      "我生逢辰似陸賈，老去恨未歸長安。",
      "天公賜以八旬老，客况如寄僧家園。"
    ],
    "added_time": "2026-01-02 00:16:47"
  },
  {
    "source_file": "poet.song.1000.json",
    "title": "緣識  其四○",
    "author": "宋太宗",
    "paragraphs": [
      "若言筆法窮絕藝，書一字，至百字，八法從前亦非細。",
      "分間布白要審詳，濃淡均勻看可戲。",
      "一則一，二則二，消息蹤由無縱恣。",
      "紙爲陣，筆爲矟，將軍須是有謀略。",
      "墨要乾研清神思，點畫臨時要廓落。",
      "形勢奇狀似龍蛇，平頭大小宜斟酌。",
      "曲須曲，直須直，意氣方剛須雅飾。",
      "閑暇規矩有指歸，圓轉楷模堪法則。",
      "堪法則，有遲速，相鈎相連光熠目。",
      "古隸參雜故不拘，顛草縱橫似花蔟。",
      "偃仰莫把筆鋒挫，先須順䟐迴收左。",
      "經心健硬曉浮沈，鏗鏘啟發勿怠墮。",
      "研窮體象貌亦同，博學精微先賢播。",
      "化陰陽，勢出矣，藏頭護尾深有理。",
      "稟乎人性是常情，遞相映带可行止。",
      "遲澀飛動似玲瓏，慢引急牽如流水。",
      "上捺下挑猛如虎，蜂腰鶴膝不堪睹。",
      "壯士屈臂鳳皇飛，張弓發箭勝於弩。",
      "提撕祕思不可傳，常存形影勿孤露。",
      "勿孤露，誰別辨，義之平穩知深淺。",
      "自然觀察往還來，斗迴角立能駈遣。",
      "痾瘵纏身，溺水之禽。",
      "長似死蛇，短似蝦𢋙。",
      "古人最慎，愚蒙大忌，名爲不嘉。"
    ],
    "added_time": "2026-01-02 00:17:26"
  },
  {
    "source_file": "poet.song.11000.json",
    "title": "旬休  其三",
    "author": "宋祁",
    "paragraphs": [
      "散带家居首任蓬，閉關窮巷避雌風。",
      "官非言責如餘裕，流在儒家覺少功。",
      "慢態已成書几積，黠姿無半畫厨空。",
      "此生信有天年樂，堪置蒙莊大社中。"
    ],
    "added_time": "2026-01-02 00:17:41"
  },
  {
    "source_file": "poet.song.187000.json",
    "title": "早征",
    "author": "趙汝鐩",
    "paragraphs": [
      "店雞一唱接疎鍾，起整行裝尚夢中。",
      "沙路踏殘征馬月，柳堤啼斷曉鶑風。",
      "水肥渡險添舟子，岸沒途窮問牧童。",
      "千里鄉人逢陌上，片時握手各西東。"
    ],
    "added_time": "2026-01-02 00:17:58"
  },
  {
    "source_file": "poet.song.37000.json",
    "title": "和運判孫聖微遊大慈",
    "author": "呂陶",
    "paragraphs": [
      "西州都會坤之維，地產豊羡人熙熙。",
      "朝庭念遠勤撫養，欲壮心腹強四肢。",
      "精求守臣擇使者，故有賢業堪依毗。",
      "導宣德澤廣流派，講舉政教先本基。",
      "不容蠧弊長芽蘖，直欲赤子皆充肥。",
      "泰然一道遂無事，犴獄衰止文符希。",
      "燕閒何以度歲月，憑仗文酒相追隨。",
      "過從僧舍盡幽邃，閲徧畫手多神奇。",
      "因嗟唐人值喪亂，奔走至此常懷歸。",
      "韜藏絕藝鬰不發，壁間一掃窮精微。",
      "試登高閣凝望久，欲将遠眼窮天涯。",
      "山扃水遶氣象好，雲晴日暖光陰移。",
      "信哉浮生巨河上，鼎勢會以一足支。",
      "方今文軌慶混合，帝力何有民何知。",
      "長廊廣屢數百載，留得風景資遊嬉。",
      "清罇豈特具酬獻，髙論不廢評是非。",
      "宦游此會亦難得，投筆一笑毫無疑。",
      "又爲歌詩載盛事，更唱迭和猶壎箎。",
      "鄙夫幸爾陪雅集，懷抱芬馥蘭與芝。",
      "天閽九重勞夢想，回首鄉國空遲遲。"
    ],
    "added_time": "2026-01-02 00:18:50"
  },
  {
    "source_file": "poet.song.155000.json",
    "title": "贈致遠  其三",
    "author": "周孚",
    "paragraphs": [
      "小柳志超逸，病毛才崛奇。",
      "俱爲一抔土，但有百篇詩。",
      "漠漠江山靜，怱怱歲月移。",
      "黄塵沒馬首，頼子一伸眉。"
    ],
    "added_time": "2026-01-02 00:19:37"
  },
  {
    "source_file": "poet.song.127000.json",
    "title": "看梅絕句五首  其三",
    "author": "陸游",
    "paragraphs": [
      "荒陂十畆浴鳬鴨，折葦枯蒲寒意深。",
      "何處得船滿載酒，醉時繫著古梅林。"
    ],
    "added_time": "2026-01-02 00:20:04"
  },
  {
    "source_file": "poet.song.11000.json",
    "title": "還都",
    "author": "宋祁",
    "paragraphs": [
      "一封東走罷州麾，却趁清班上赤墀。",
      "侍史香爐留直夜，王孫春草見歸時。",
      "虛名所頼天藏拙，晚歲無如病與衰。",
      "要在屬車何所用，只堪盛酒比鴟夷。"
    ],
    "added_time": "2026-01-02 00:21:13"
  },
  {
    "source_file": "poet.song.223000.json",
    "title": "拜先外舅墓坐雨用趙景文韻二首  其一",
    "author": "陳著",
    "paragraphs": [
      "說著韜翁淚泫然，得來展墓及春先。",
      "松楸舊壠驚如許，風雨寒宵坐有緣。",
      "餘味淡交微醉酒，回頭流俗未烹鮮。",
      "明朝又別西山去，多少懷思集晚年。"
    ],
    "added_time": "2026-01-02 00:21:48"
  },
  {
    "source_file": "poet.song.241000.json",
    "title": "錦錢餘笑  其一四",
    "author": "鄭思肖",
    "paragraphs": [
      "巉巉巖谷中，盡謂是白石。",
      "一見一摩挲，老眼滴寒碧。",
      "絕無一點香，蒼頂直堅立。",
      "當道橫黄金，惜哉無人識。"
    ],
    "added_time": "2026-01-02 00:22:11"
  },
  {
    "source_file": "poet.song.187000.json",
    "title": "過黄園",
    "author": "趙汝鐩",
    "paragraphs": [
      "黄家亭館人稱好，杖屨春風領客行。",
      "開放園門千嶂入，愛他山閣一溪橫。",
      "花迷粉翅雙飛蝶，柳露金衣百囀鶑。",
      "酒後著棋聊適興，未須屑屑較輸贏。"
    ],
    "added_time": "2026-01-02 00:22:53"
  },
  {
    "source_file": "poet.song.187000.json",
    "title": "野步",
    "author": "趙汝鐩",
    "paragraphs": [
      "雨收日薄春容嫩，步步東風桃李蹊。",
      "香遞深林疑麝過，聲傳幽谷認鶑啼。",
      "路摧迂步行荒草，橋斷褰裳涉淺溪。",
      "歸遇田翁醉邀我，旋教買酒旋烹雞。"
    ],
    "added_time": "2026-01-02 00:22:53"
  },
  {
    "source_file": "poet.song.145000.json",
    "title": "上明州高守喜雨",
    "author": "釋寶曇",
    "paragraphs": [
      "靜倚爐薰聽雨聲，使君念慮在蒼生。",
      "十分喚起群龍睡，千里如同一手耕。",
      "新綠溝塍鳴布穀，亂紅庭院著流鶑。",
      "禁林莫訝歸來晚，待我豐年酒一行。"
    ],
    "added_time": "2026-01-02 00:22:56"
  },
  {
    "source_file": "poet.song.118000.json",
    "title": "周仲翔和詩贈以前韻",
    "author": "王十朋",
    "paragraphs": [
      "與子十年同把酒，貧賤未能離隴畝。",
      "今年依舊對黄花，會意何由笑開口。",
      "老來鍾愛有三兒，邇歲從師得吾友。",
      "祝螟方擬爲蠃飛，舐犢俄驚作牛吼。",
      "幼兒已作一覺夢，大匠徒施兩年手。",
      "乙子沉痾頼營牧，再生豈止由南斗。",
      "嗟予屯厄世所棄，急難誰肯相先後。",
      "論交最喜子善終，報德深慚我無有。",
      "猶憐甲乙二孺子，莫景於渠意加厚。",
      "煩君爲我嚴誨之，毋惜鞭笞九十九。"
    ],
    "added_time": "2026-01-02 00:24:22"
  },
  {
    "source_file": "poet.song.145000.json",
    "title": "婆餠焦",
    "author": "釋寶曇",
    "paragraphs": [
      "探得東君第一籌，略無風味笑鳴鳩。",
      "聲聲苦道焦婆餠，往往人傳嫁橘洲。"
    ],
    "added_time": "2026-01-02 00:25:04"
  },
  {
    "source_file": "poet.song.155000.json",
    "title": "贈朱德裕  其一",
    "author": "周孚",
    "paragraphs": [
      "老棄泮宮籍，日與學子疎。",
      "英英佳公子，乃肯過我廬。",
      "觸熱生積疴，子意何勤渠。",
      "逐臭海夫癖，不幸今子如。",
      "惜無一尊酒，冰瓜配園蔬。",
      "持家今十年，但有數冊書。",
      "斯文等圭璧，後生多璠璵。",
      "我田失耕耘，政欲頼子鋤。",
      "晚雨濕不借，新涼到蘧蒢。",
      "勿嗔折柬邀，衰年出無輿。"
    ],
    "added_time": "2026-01-02 00:25:19"
  }
]